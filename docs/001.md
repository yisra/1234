בס"ד

כ"א מרחשוון תשנ"ג

כבוד האי צורבא דרבנן הרב המצוין דניאל יהושע שליט"א שלומכון יסגי לחדא.

יקרת מכתבו הגיעני ובה השאלה על אבן שנזרקה על ישראל, בזעף, והלה הניחה במזנון בויטרינה לזכרון חסדי השם יתברך (וכהא דדוד המלך עליו השלום שעשה זכרון לנס ה"שה" שנטרף ע"י האריה) האם לאבן זו דין מוקצה מחמת גופו או דלמא דינה כראי נוי וכתמונה, דלא הוי אלא "מוקצה מחמת חסרון כיס" וכאן זה לא שייך דלא מתקלקל. עד כאן תוכן שאלתכם.

 הנה בספר "לחם אברהם" דן בחפצי עתיקות כגון ירושות מצדיקים, או מכתבים רבי ערך השוים הון רב, אם יש עליהם דין מוקצה מחמת חסרון כיס. ומסיק שם דהדעת נוטה להיתר, יעויין שם ולענד"נ דאם עומדים רק להסתכל בהם הוי מוקצה מחמת חסרון כיס כיון דמייחד להם מקום. ואף על פי שלא יתקלקלו בשמושם.

 ונראה דגם בענינינו אם הניחו את האבן לשמש זכרון לחסדי השם, אם כן יש לחוש דהוי מוקצה מחמת חסרון כיס ואם בעלי האבן לא ישתמשו באבן זה לפיצוח אגוזים אין לטלטלו בשבת. והוא הדין צדף שעליו דן כת"ר.

אציף בזה נידון נוסף שדנו בו בעניין האבנים שבאים מהר סיני שיש בהם דמויות הסנה אם הם מוקצים וכתבנו שאינם מוקצים כיון שעומדים ומזומנים לראות בהם חסדי השם ואינו דומה לענייננו, משום דהאבן ההיא עומדת למשמוש ולהתבוננות ואנשים מתבוננים בהם כשמחזיקים את האבן בידיהם. מה שאין כן אבן הנ"ל דאינה עומדת למשמוש כי אם כעין תמונה התלויה על הקיר ולא למשמוש 

יצחק זילברשטיין

### **שאלה**

האם מותר לנקב בשבת כמוסות לומודול במכשיר ספינהיילר המיועד לחולי קצרת וברוכיטוס?

תיאור הדבר הוא שמכניסים כמוסה במכשיר המנקב אותו בשני נקבים כנראה שנקב אחד הוא שיכנס אוויר ודרך הנקב השני החולה שואף את האבקה הנמצאת בכמוסה. האם הניקוב מותר בשבת או לא?

###  **תשובה**

 אם הכמוסה עשויה מקמח תפוחי אדמה או מין מאכל אחר מותר אבל אם הכמוסה מיוצרת מפלסטיק אזי הניקוב נחשב לבונה ואסור הוא בשבת. ויתכן שאע"פ שעשוי מקמח תפוחי אדמה?????

עמוד ריק

מה הרווחים של גוי

א. בשעת לידה עושים על ידי נכרי וחוסכים חילול שבת כמבואר שכ"ח י"ב

ב. חוסכים טלפון ולפעמים הדלקת חשמל עבור חולה או יולדת

ג. חוסכים זמן ולפעמים רבי פרו עמוס בעבודה ולא בא

ד. מעשה בילדה שנפצעה בראשה ואין זה פיקוח נפש כי אם פגם אסתטי ועל זה אסור לחלל שבת ועל ידי גוי מותר לנסוע שכ"ח י"ז

ה.  מעשה שכבה החשמל והייתה הפסקת חשמל כללית ילדים נכנסו לבהלה גדולה קרוב לחשש סכנה על ידי נכרי מותר להדליק

ו.  לפעמים דליקה קטנה כגון נפל נר על כיסא או רהיט העולה 800 שקל על ידי נכרי מותר לכבות כמבואר בסימן של"ד

ז.  החשמל לא נכבה על ידי נכרי מותר לכבות אם אי אפשר לישון

ח. הבוילר לא פסק מלעבוד על ידי נכרי מותר

ט. שכחו להוציא כפתור מהפריגדר על ידי נכרי מותר להוציא הכפתור משום שבנוכרי אין דין פסיק רישא.

י. ילד משלשל ואין בו פיקוח נפש ממש מותר לרסק תפוח רק על ידי נוכרי

יא. ילד משלשל מותר לבשל לו אורז על ידי נוכרי

הנוכרי של שבת בשכונתנו

 זכינו ברוך השם להתארגן ובכוחות משותפים של התושבים אנו שוכרים נוכרי השוהה בשכונתנו בעל רישיון לרכב

## **ללחוץ על הכפתור להדליק את הנורה בחדר האחות**

 בספר כוכבי יצחק סימן י"ח (שטרנהעלל) אות ח'.

### **שאלה** 

חולה שהיה מוטל בבית החולים באופן שלא יכול לירד מהמיטה לעשות צרכיו ובכל עת הצורך מוכרח היה ללחוץ על כפתור הערוך בכוח החשמל כדי שתראה האחות לבוא אליו. האם מותר הדבר בשבת? כשאין ממי לבקש שיזעיק את האחות

### **תשובה** 

לכאורה אין להתיר זאת מטעם פיקוח נפש ואפילו כשיש בעצירה זו חשש סכנה, יפנה במיטה ואם משום כבוד הבריות הרי אינו דוחה לא תעשה בקום ועשה וכאן מתכוון הלא להדלקה כדי שתראה האחות את החולים, ואפילו אינו מכוון להדלקה (כנראה כוונתו שמתכוון רק לצלצול הפעמון) מכל מקום הוי פס"ר ואסור. וכתב דיש לומר דזהו דמצד כבוד הבריות אינו דוחה לא תעשה מכל מקום כיוון שהחולה מתבייש לפנות עצמו במיטה ולטנף חלוקו ובגדי המיטה, הוא בעל כורחו שיעצור עצמו מחמת הבושה ויבוא לידי סכנה אם כן כבוד הבריות עושהו לפיקוח נפש הדוחה שבת. ובפרט בחולה שיש בו סכנה בלא"ה ובוודאי לכתחילה צריך וחשוב מערב שבת שלא יבוא לידי כך . אבל השאלה אם כבר בא לידי כך מה יעשה והניח בצריך עיון. ויש עוד להוסיף לי משולחן ערוך או"ח סימן שכ"ח שהתיר לשחוט לחולה שיש בו סכנה אף שיש לו נבלה שמה יקוץ ויסתכן ובסימן ש"ל מדליקין ליולדת ליתובי דעתה. ומגן אברהם שכ"ח ד' דבחולה שיש בו סכנה מחללים שבת אפילו אין סכנה במניעת הדבר אם כן הכא דבמניעת הדבר יכול לבוא לידי סכנה אפשר דומה לשם. ואפילו לדעת שולחן ערוך הרב דדוקא על ידי עכו"ם, היכא דליכא עכו"ם מותר על ידי ישראל כמו שכתבו שם.

וכמובן דאם מותר צריך לעשות על ידי שינוי כמו שכתב הרמ"א שם. סעיף י"ב דהיינו כלאחר יד, או בגופו, או על כל פנים ביד שמאל. וצריך עיון.

## **מבדיקת דם מלאכות דאורייתא**

1. הדלקת נורה. 	הדרך היא במרפק.  
2.  כתיבת תוצאות. 	בשמאל.  
3. הפעלת מכונה צנטריפוגה מפרידה את הכדוריות האדומות מנוזל הדם "פלזמה" יתכן שיש בה מלאכת בורר בנוסף למכה בפטיש ובונה לחזון איש. 	לסובב בפה.  
4.  ניגוב בגזה של המבחנה המלאה יתר על המידה בדם. 	לכאורה מותרת אף על פי שהיא צובעת והוא משום שהוא בדרך לכלוך ואין בזה מטרה של צביעה (מלנגר, או פיפטה קסלי)  
5. הכנסת הדם לתוך תמיסה "דרבקין" נחשבת לצביעה מהתורה. וצריך עיון איך לעשותה בשינוי? 	ואולי על ידי נשיפה באף.

## **בדיקת המוגלובין**

שאלות: א. מה הדין במקרה של חשש שהרופא שלח לבדיקה חולה שאין בו סכנה?  ובאופן שאי אפשר לעשות את הבדיקות בדרך שינוי. כי עלול להביא לדחיית בדיקות אחרות העלולות להיות פיקוח נפש.

ב. מה הדין כשאפשר להתחמק מלעבוד בשבת אבל ישלח אדם המחלל בשבת?

ג. שכר שבת? וביחוד התוספת? אינו רואה סימן ברכה.

## **בדיקות בקטריולוגיות**

ד. לכאורה קיימת מלאכת הבערה בהדלקת ה"בונדזן" (פתילת גז) העצה היא להדליק מאחורי האצבעות. כלומר להחזיק גפרור בין האצבעות מאחורי היד.

צריך עיון עם העברת הקופסה על גבי הגפרור נחשב לשינוי

ה. כיבוי הגז הוא דרבנן ויש גם לעשותו בקצת שינוי כגון במרפק. יש להקפיד לא לכתוב בספירת תוצאות אותיות מיותרות כגון המיליונים , או מה שלא נצרך להבנת העניין.

## **בדיקת שתן כימית**

ו. מכניסים חוט רצועה סטיק "סטריפ" לקביעת חלבון, סוכר, יש בו מלאכת צובע מהתורה. ולכן יש להכניסו במרפק. 

האם מותר לכתוב את תוצאות הבדיקות בספר בשמאל לפעמים קורה שיש צורך לחזור על מתן התשובות?

## **שאלות לתחילת כירה**

א. המשנה ברורה סימן רנ"ג אות נ"ב כתב דחזרה במצטמק ורע לו אסורה ולכאורה יש להוכיח כך מתוספות דיבור המתחיל חמין דף ל"ו עמוד ב' שכתב שמזה שהגמרא מוכיחה מרבי הושעיא שמחזירין אפילו בשבת משמע שאפילו בחמין אסור להחזיר.

אף על פי שהוא מצטנן ורע לו. מהיכן יש להוכיח שלפי מ"ד מסוים במצטנן וטוב לו אסור וברע לו מותר להחזיר? ומה טעמו?

תשובה: לפי הו"א של המקשן שמוכיח דמתני' שכתבה ליתן הכוונה היא לא להחזיר כי אם לשהות ובזה מפרש דחזרה מותרת בחמין ש"מ דמצטמק ורע לו מותר בחזרה דאם לא כן למה לבית שמאי מותרת החזרה של חמין וחזרה של תבשיל לא ונראה לי טעמו משום דלפי ההו"א טעמו של בית שמאי הוא לא מטעם דנראה כמבשל אלא משום חשש חיתוי וכהר"ן

(לרשום בפיקוח נפש 

מש"כ הפתחי תשובה קנ"ג ג'. ומגן גבורים סימן צ')

ב. האם ישנה שיטה האוסרת להשהות על גבי כירה גרופה וקטומה?

תשובה: יש תנא הסובר כך והוא רבי מאיר אליבא דבית הלל כמבואר בדף ל"ז. אסר בתבשיל ואילו אליבא דבית שמאי גם בחמין. אולם אמורא אין מי שסבור כך דגרופה לא מהני אפילו במצטמק ויפה לו כמבואר בתוספות דיבור המתחיל אא"ב . ויעוין רש"ש.

ג. מה סוברים רבנן דחנניה בנתבשל כל צרכו האם מותר להשהות ע"ג כירה

שאינה גרופה?

תשובה:  בתוספות דף ל"ו עמוד ב' דיבור המתחיל חמין מבואר דלרבנן מותר בכה"ג ויעויין מהר"ם דלמסקנא אסור. 

ד. כידוע אפילו להחזיר מותר רק בעל גבה אבל לתוכה אסור. והוא על סמך דברי רבי חלבו שבדף ל"ז האם ישנה שיטה הסוברת שלהחזיר מותר אפילו על גבה ואפילו לתוכה? 

תשובה: לפי שיטת רש"י אם אומרים אנו שלהחזיר תנן אז מפרשים אנו דברי רבי חלבו דווקא בשהייה בלי גרוף וקטום אבל לא מפרשים דבריו על חזרה שאסור להחזיר לתוכה. נמצא שלפי שיטת רש"י למאן דאמר  להחזיר תנן אין שיטה כזו, האוסרת להחזיר בתוכה . ויעוין הגהת רבי יצחק בכרך בסוף הש"ס.

ה. מהו מאכל בן דרוסאי בחמין? 

תשובה: בחידושי הר"ן נאמר כשנחסר. ויעיין שולחן ערוך הרב.

ו. מהו הדין לבית שמאי בחזרה בכירה שהסיקוה בקש וגבבא? 

תשובה: לכאורה מהני דכך מדויק ברש"י שרק גרופה לא אומרים

ז. היכן יכול להיות נ"מ במצטמק ויפה לו? 

תשובה: בעבר והחזיר בדיעבד דלר' מאיר מותר. 

ח. מי יותר חמור ובמי יש יותר לחשוש לחתוי בגחלים או בקדרה? תשובה: לפני מאכל בן דרוסאי משיותר לחשוש לגחלים כמבואר בתוספות י"ח עמוד ב' ואילו לאחר כך יש יותר

לחשוש בקדרה מאחר ובגחלים עלול הוא לשרוף וכמבואר בריטב"א דף ל"ז עמוד ב' דיבור המתחיל ומכאן.

ט. כידוע שלפי שיטת הרי"ף אסור להשהות בלי גרופה וקטומה כי אם במצטמק ורע לו. מתי יסכים הרי"ף שמותר להשהות אחרי מאכל בן דרוסאי? 

תשובה: על גבי גחלים שאין בו חשש של חתוי וכמבואר בר"ן.

## **תחילת פרק כירה**

א. צריך עיון לשון המשנה למה נשתנה הסיפא שכתוב בה לשון יחיד "בגפת ובעיצים לא יתן" ואילו הרישא נכתבה בלשון רבים "כירה שהסיקוה בקש ובגבבא נותנים עליה תבשיל"

ונראה ליישב לפי הלשון "דלשהיות" תנן, שכוונת המשנה כך היא: כירה שהסיקוה בקש ובגבבא נותנים עליה תבשיל, כלומר בין שמשהים ובין שמחזירים. בגפת ובעצים לא יתן לא ישהה ואם כן אין מחזירים דקל וחומר הוא ולא רק קל וחומר אלא דמה שאין מחזירים הוא בגלל זה שאין שוהים ואין בזה שמחזיר חטא כפול כי אם בגלל זה שאין שוהים הוא היסוד איסור גם של חזרה ואין בזה חטא גדול יותר. ויעוין מה שכתב המגיד משנה פרק ג' דשבת הלכה י' שתימה על הראב"ד שאם אסור לשהות אסור גם להחזיר מצד קל וחומר ולכאורה אין מקום כל כך לקושייתו (יעויין מגיד משנה פרק ג' שבת ה"י) שאפשר לפרש שיש מקום שמותר להשהות ואסור להחזיר כגון ישראל בביתו של נוכרי שביקשו הנוכרי להשהות תבשיל על גבי האש אין בו איסור מה שאין כן אם יבקשנו להחזיר בשבת ודאי שאסור שהרי נראה כמבשל ואם כן יש מקום לומר שאיסור זה של חזרה אסור הוא בכל מקום שיש בו איסור שהיה. וכדברי הראב"ד,  אלא שמרש"י דף ל"ו : ד"ה פלוגי נמי בלהחזיר משמע לא כך שלפי דברי שיתכן חזרה בלי שהייה הרי קיימת היכא תמצי גם בתבשיל שיהי' אסור בחזרה כגון בבית נוכרי אלא שיתכן שרש"י כתב דרך פשוטה יותר אלא קשה מדברי הגמרא 

???

ב. יש לעיין אם אסור שהיה הוא בעת ההנחה בכירה בערב שבת, או שהאיסור הוא על כל רגע ורגע שמשאיר. ב"שבת של מי" נאמר שלשון לא יתן לפי מ"ד לא ישהה הוא מלשון לא נתנו אחד מתרגם אונקלוס "לא שבקי" משמע דיסוד האיסור הוא מה שמרשה לחפץ להישאר. אולם ק"ל על זה מרש"י דיבור המתחיל אלא אי אמרת דף ל"ז דכתב "ומבעוד יום" ולפי "שבת של מי" האיסור הוא לא על ערב שבת כי אם על כל רגע שמשהה. ועוד קשה לי מה מהני קטימה אם אחר כך הובערה וכי גרע מגוי שנתן על הכירה ואם תתרץ דהקטימה המעשה עצמו מהני מה יתיישב רק אם נאמר שהאיסור הוא הנתינה ולכן בכה"ג שקוטם מהני אכל אם האיסור הוא להשהות מה מהני קטימה של הבעל לגבי האשה אם לא הייתה בבית ולא ראתה את הקטימה. ומאידך יש גם לדייק מה מהני קטימה בשבת הרי צריך לתקן מה שעוות בתחילת השבת.        יש לדייק שצודק "שבת של מי" מלשון הגמרא שכתבה: כירה וכו' נותנים "עליה" תבשיל, בגפת ובעצים לא יתן ולא נאמר "עליה" והוא משום שהוא "שבקי"

ג. תוספות דיבור המתחיל לא יתן, לרש"י דמוסיף הבל והאיסור הוא גם בהטמנה תמה תוספות מה מהני קטימה ולכאורה אפשר היה ליישב שהוא היכר, ואולי לא מהני היכר לבד כי אם גם היסח הדעת.

ד. יש לעיין מה הדין בנקטם מעצמו אם מהני האם צריכים מעשה דחייה מצדי או שמועיל אפילו כשנקטם מעצמו.

ה. יעויין משנה ברורה רנ"ג ע"ב שבחי לגמרי מותר להחזיר וצריך עיון למה לא נגזור אטו שמא יחזיר בשבת חי . ועוד עצם הדין של איסור תורה סמוך לחשיכה נראה משונה שהרי אם אדם ירצה להניח כמאכל בן דרוסאי סמוך לחשיכה על אש שאינה גרופה וקטומה מותר ואילו חזרה אסורה. צריך עיון.

הוספה לאות א.

והנה כידוע מפרשים כולם שחזרה אסורה משום שנראה כמבשל.

אולם בחידושי הר"ן מבואר שהוא מטעם דלמא אתי לחתויי שכבר בדף ל"ו עמוד ב' דיבור המתחיל אבעי להו, "וכיון שכן האי לא יתן לא יחזיר, והתם הוא דבעי גרופה וקטומה דכיון שהוא נטלה מעל האש, ונצטננה בנטילתו, איכא למיחש שמא יחתה כשהוא מחזירה. אבל לשהות משהין אף על פי שאינה גרופה וקטומה דכיון שהוא נתנה בכירה מבעוד יום ולא נטלה משם ליכא למיחש דלמא אתי לחתויי." (וכעי"ז מבואר גם בערוך השולחן רנ"ג ד'?)

מבואר בדבריו שהחילוק בין חזרה לשהייה הוא בחשש של אתי לחתויי. ולפי זה יתכן שזוהי גם סברת הראב"ד לפי הבנת המגיד משנה ולכן לא תירץ כמו שכתב באות א' שהנפ"מ בחזרה שאסור גם בנכרי משום שלדעת הר"ן מותר להחזיר בנוכרי. אם נחליט שהשהייה מותרת אצלו.

והנה מש"כ באות א' שאצל נכרי מותרת השהייה תהי' מובנת יותר אם נאמר כמו שכתב "שבת של מי" שהאיסור לא יתן הוא "לא שבקי" אם כן ברור שאין כל איסור בשהייה אצל נכרי אבל אם נאמר שהאיסור הוא עצם מעשה השהייה אינני יודע אם כן אם דבר זה מותר אצל נכרי שיתכן שהוא בגדר לא פלוג. 

ובעצם הדבר יעיין ברש"ש מה שכתב על הסוגיא בדף ל"ח לא עביד מעשה ובזה יישב קושית התוספות אולם אם תוספות הקשה ש"מ דסבירא ליה כמו שבת של מי שמעשה השהייה אין בו איסור אלא מה שמשאיר את התבשיל על האש.

ויעוין גם בחידושי הר"ן דף ל"ו עמוד ב' ד"ה וכי היכי "אבל בחזרה אפילו חמין אסור, דמכיון שנצטנן בנטילתו איכא למיחש דלמא אתי לחתויי" שבתי והתבוננתי שאי אפשר לפרש לפי הר"ן שאיסור החזרה הוא רק מחמת גזירת חתוי דאם כן למה נאסר להחזיר אם הניחו על גבי קרקע או כשהחליט בדעתו לא להשיבו. אלא צריך לומר דגם הר"ן אית ליה טעם דמחזי כמבשל אלא דסובר שכדי שלא יראה כבישול מספיק היה שיחזיר רק כשמחזיק בידו אבל למה נאסר לבית שמאי אפילו בגו"ק ולמה לא בעינן שיחזיק בידו בלבד.

ו. יש לעיין למה בשהה ישנה מצוה להוריד מהאש ולמה בהטמנה לא מצינו שיוציאנה מההטמנה? ואולי משום דהטמנה היא גזירה שמא יטמונה ברמץ או שמא ירתח קדרתו ואם כבר הטמין אין בזה חשש שיבוא לאיסור, מה שאין כן בשהייה.

ז. לפי תירוץ הגמרא ליישב את "להחזיר תנן". מבואר דבית שמאי חולקים לגמרי על דין חזרה ולדבריהם אין היתר של חזרה גם בגרוף וקטום וגם בחמין. ולכאורה שיטתם מובנת דבשלמא בלשהות שכל החשש הוא שמא יחתה מהני גרוף וקטום, אבל חזרה שאסורה משום שנראה כמבשל מה יועיל גרוף וקטום. סוף סוף נראה כמבשל. וצריך לברר מה יסברו בית שמאי בכירה שהסיקוה בקש ובגבבא. האם שם מותרת  החזרה או לא . ולכאורה משמע מדברי רש"י בדף ל"ז דיבור המתחיל והך חזרה דאמרי לך, לא יחזיר עד שיגרוף דכי גרוף מיהא שרי לאו דברי הכל הוא דבית שמאי לא סברי ליה. ולמה לא כתב רש"י את הדין הקודם דהיינו כירה שהסיקוה בקש ובגבבא לאו דברי הכל היא דבית שמאי לא סברי ליה. משמע דבזה מסכימים הם להיתר. וצ"ע למה.  

עוד צריך עיון דהבאו"ה רנ"ג ס"ב הביא דכירה שהסיקוה בקש ובגבבא דומה לכירה גרופה וקטומה לגבי כל הדינים, כלומר שצריך את כל התנאים הנאמרים שם. שיחזיק בידו ולא יהיה דעתו להחזיקו אלא להשיבו וכו' ולכאורה לפי רש"י הדברים אינם מוכרחים. שהרי משמע מדבריו שבית שמאי מחמירים ואוסרים חזרה רק בגרופה וקטומה אבל לא בקש ובגבבא.

ואולי נאמר שטעם בית שמאי לפי תירוץ זה שאוסרים חזרה לגמרי מחמת הר"ן שסובר (בחידושים המיוחסים לר"ן) שבחזרה יש יותר לחשוש מחתוי משום שהחזרה מצננת אותו ולכן החזרה אסורה ולא בגלל שנראה כמבשל, ומה שרש"י כתב

במשנה טעם של נראה כמבשל הוא לפי השיטה שלהשהות תנן אבל לפי ההסבר למ"ד להחזיר תנן מזה שהמשנה לא הביאה את מחלוקת בית שמאי ובית הלל מיד אחרי הבבא הראשונה משמע שבזה כו"ע מודים. אבל הרמב"ם סובר למסקנא לבית הלל שהטעם מטעם נראה כמבשל לכן גם בקש ובגבבא אסור. שבתי ומצאתי שהרמב"ם בפירוש המשניות מפרש שלבית שמאי אין מחזירין כלל וכלל ואפילו בכירה שהוסקה בקש או בגבבא. אולם פירוש זה של הרמב"ם נאמר לשיטה שלשהות תנן ואילו דברי רש"י למאן דאמר להחזיר.

הוספה לאות א'

עוד דרך ליישב את המגיד משנה והוא שלפי "שבת של מי" מובן היטב קושית תוספות בדף ל"ח דיבור המתחיל אבל, ולא קשה מה שכתב הרש"ש והפני יהושע משום שיסוד איסור שהייה הוא "שב ואל תעשה" ואם כן יש נפ"מ באיסור הנוסף של חזרה שיצטרך לבזבז עליו כל ממונו. מה שאין כן בשהייה אין צורך לבזבז כל ממונו. 

מש"כ לתרץ הקושיא של המגיד משנה בדעת הראב"ד, נ"ל עוד דרך באופן של בני חבורה שלא גזרו עליהם שמא יבא לחתות כמבואר ברש"י דף י"ז ע"ב ד"ה משלשלין דלבני חבורה לא גזרו אם כן מטעם שהייה מותר אולם להחזיר אסור גם לבני חבורה. ונראה לי שגם הר"ן יסכים לזה ואף על פי שכתב שטעם חזרה משום שמא יבא לחתות מודה הוא גם שקיים טעם של נראה כמבשל.

ח. והנה החזון איש חידש שיש להוריד מה שהשהה באיסור ואפי' כשיש בו מוקצה וצ"ע מנ"ל זאת וגם תמוה מה שכתב מחמץ שאסור להוציאו אף על פי שעובר כל רגע בבל יראה. ונראה שלפי "שבת של מי" אם נאמר שאין בכלל איסור להשהות אלא איסור של נתינה כלומר להרשות להשאר ביום השבת ואם כן הרי מבואר להדיה בדף ל"ו עמוד ב' חנניה אומר כל שהוא כמאכל בן דרוסאי מותר להשהותו," משמע דאם לא נתבשל כמאכל בן דרוסאי חייבים להסירו אף על פי שאם לא נתבשל כמאכל בן דרוסאי הרי הוא מוקצה. ובשלמא אם לא נאמר כ"שבת של מי" המדובר הוא ביום שישי ואז אסור להשהותו ואז אין הוא מוקצה אבל אם נאמר כשבת של מי הרי מדובר כאן בשבת ואיך מותר להוריד. ויעוין חזון איש ל"ז כ"ז בדינים העולים אלא שהחזון איש כתב שאין לו ראיה לכך.

עוד אפשר להוכיח מהגמרא דף ל"ז עמוד א' קטמה והובערה משהין משמע שאם לא הוחמה כל צורכה צריך להוריד. אבל אין ראיה דאפשר שהוא כמאכל בן דרוסאי.

אולם עדיין קשה על כל דברי שבת של מי מדברי הרמ"א שמתיר שהגוי יחמם וישהה שם החמין ואיך מותר להשהות והחזו"א גם לא הקשה על הרמ"א בסימן ל"ז

???

ט. החזון איש אסר בשעון שהייה ויש לעיין איך מתירים הרבנים כשחלה הפסקת חשמל, ואולי מטעם דנחשב כבעל בחירה אולם אפשר דבשבת עצמו עם חלה הפסקה נחשב זה כמחזיק בידו ואם כן מועיל הפסקה בגז שמופעל על ידי חשמל.

## **האם יש חיוב מחאה בנכרי שעובד בשביל ישראל וחושב שעובד לעצמו**

### **שאלה** 

מפעל השייך לישראל שקנהו מנוכרי, והפועלים הא"י חושבים שעובדים בשביל נוכרי ולמעשה עובדים הם למען ישראל האם חייב בעל המפעל היהודי למחות בידם.

### **תשובה** 

יש לחקור בביאור: "כל מלאכה לא יעשה לכם" האם פירושו שאסור לישראל שתעשה עבורו ובמלאכתו עבודה בשבת כדוגמת שביעית שהשדה היהודית חייבת לשבות, וגם כשגוי עובד עובר הישראל על עשה. וגם דומה לבהמה שמבואר במגן אברהם ש"ה ט"ז שחייב למונעה מלעבוד. כך גם חייבים למנוע עבודה בשל ישראל והיא מאסמכתא דכל מלאכה לא "יעשה" לכם. או שמא האסמכתא היא כאשר היעשה הוא לכם ועבורכם ולא כשלא נעשה בשבילו, והנה לפי הצד הראשון חייבים למחות בשאלתנו ולפי הצד השני לא חייבים למחות. ויש לפשוט כהצד השני דהרי שנינו בסימן רמ"ג דמעיקר הדין מותר למסור שדה לאריס נוכרי שיעבדנה בשבת משום דאדעתיה דנפשיה קא עביד הגוי. הרי דאין צריך למחות בגוי העובד בשביל 

עצמו ואף על פי שמלאכת היהודי דרך אגב גם היא נעשית. וכך כתב הר"ן במסכת עבודה זרה מהא שמעינן דכיון דיש לעכו"ם חלק בפירות השדה אף על פי שהישראל נהנה ממלאכת שבת מותר וכו' הביאו הבית יוסף תחילת סימן רמ"ג

## **סימן רצ"ז**

### **א. שאלה:** 

מתי קורה שאם לא אמר אתה חוננתנו חוזר ומתפלל

### **תשובה:** 

א. כאשר אכל לפני הבדלה. ב. כאשר אין לו כוס להבדיל ואף למחר לא יהיה כוס. (רצ"ד א. ב.)

### **ב. שאלה:** 

מתי קורה שאומרים אתה חוננתנו בשחרית? 

### **תשובה:** 

טעה ולא התפלל ערבית מתפלל שניים שחרית ואומר אתה חוננתנו בשניה לתשלומים. (רצ"ד משנ"ב ב') ולרבי עקיבא איגר בראשונה (באו"ה)

### **ג. שאלה:** 

אונן במוצאי שבת האם אומר בשחרית או במנחה אחרי הקבורה אתה חוננתנו? 

### **תשובה:** 

לא (שערי תשובה רצ"ד א') אבל הבדלה מבדיל אחרי שנקבר המת יורה דעה שמ"א ב'

### **ד. שאלה:** 

מתי קורה שאומרים "אתה חוננתנו" לפני כי אתה שומע? 

### **תשובה:** 

כשאין לו יין, ושכח לומר אתה חוננתנו באתה חונן. (רצ"ד משנה ברורה ו') ונזכר לפני כי אתה שומע.

### **ה. שאלה:** 

אמר ברוך אתה השם ושכח לומר אתה חוננתנו האם יאמר למדני חוקיך בכדי שיאמר אתה חוננתנו? 

### **תשובה:** 

לא יעשה כך אלא יסיים חונן הדעת (כך משמע מהמשנה ברורה רצ"ד ז')

ו: ראוי להיזהר לומר במוצאי שבת ריבונו של עולם… החל (רצ"ה ז' (וצריך עיון דנוסחא שלנו היא ריבון העולמים)

ח: יש מקומות שמדליקין נרות במקום אופל דעל ידי זה זכה שאול למלוכה.

## **במקום תפילת שבת וראש חודש התפלל ראש חודש בלבד**

מעשה באחד שטעה ובמקום להתפלל תפילת מוסף של שבת וראש חודש התפלל של ראש חודש בלבד ואמר גאון אחד שיצא מאחר ואמר באמצע תמידים כסדרם ואמר ואחר אמר שלא יצא מאחר ואמר לשם ראש חודש. ולי נראה לדמות לספק של חסד לאברהם התפלל מוסף וחשב שהוא שחרית האם יעלה לשם מנחה וכתב שיצא. נמצא שאף על פי שחשב לשם מוסף יצא לשם מנחה וצ"ע.

א. שכח לומר מקדש ישראל והזמנים ואמר מקדש השבת והתחיל לומר רצה. 

כתב הביאור הלכה סימן תפ"ז דיבור המתחיל תוך שאף על פי שהוא כדי דיבור ע"מ משום שהרי הרשב"א סובר דלהכי מהני כשאומר בורא פרי הגפן שהכל נהיה בדברו משום שנחשב כמוסיף שבח באמצע וממילא בעניננו הוי הפסק וחוזר.

ב. אמר מקדש השבת וחשב שיום טוב היום ותוך כדי דיבור אמר מקדש ישראל והזמנים האם נחשב זה לעקירה?

כתב המלחמות ה' בסוף פרק דברכות דאין זה עקירה דמאחר וכבר יצא ידי חובתו כתקונו אין באמירתו כלום.

ג. מי שאיחר להתפלל מוסף בשבת עד זמן המנחה וטעה והתפלל תפילת שחרית, האם יוצא בה ידי חובת מנחה? 

בספק זה עמד החסד לאברהם אור החיים מהד"ק כ"ג וכתב כמו שכתב המגן אברהם רס"ח ח' שאם התפלל מוסף בשחרית דיצא חובת מוסף ומתפלל אחר כך שחרית דעלמא דאף שבשעת מוסף נתכוין לתפילת שחרית בכ"ז יצא יד"ח מוסף. כמו כן כאן אף שנתכוין לשחרית יצא ידי חובת מנחה. וטעמו משום דקיי"ל במצוות דרבנן בסימן ס' סעיף קטן ג' דבמצוות דרבנן לכו"ע אין צריך כוונה ויעויין שם בדבריו הנחמדים. 

ד. שליח ציבור שטעה במוסף של שבת ובמקום לומר לדור ודור אמר תכנת שבת יעוין שואל ומשיב כרך ב' חלק א' מהדורא תנינא סימן ס"ו.

ה. טעה בראש חודש ובמקום מקדש ישראל וראשי חודשים אמר מקדש ישראל והזמנים מבואר בשו"ת מנחת אלעזר חלק ג' סימן י"ט דיצא דראש חודש אקרי מועד כמבואר ברש"י ראש השנה כ"ה: "שאין מספידין ביום טוב" אולם בסוף דבריו חזר בו על סמך מה שנאמר בסימן תקפ"ב בשערי תשובה שאם שכח ואמר בראש השנה מקדש ישראל והזמנים לא יצא. 

\*\*\*

צד שני בדף

\*\*\*

מי שאחזו בולמוס אין ממתינים אלא מיד מאכילים שבשהייה מועטת מסתכן. מאירי.

עד שיאורו עיניו. ת"ר מנין היו יודעין שהאירו עיניו. הסביר הלקוטים במשניות שאלת הגמרא מנ"ל שהאירו עיניו כבראשונה. ביאור ב'. במאירי שהברייתא מדברת בלילה. 

## **אישה ששכחה לומר בהדלקת נרות של שבת ויום טוב "שבת"**

ואמר גיסי הגאון רבי חיים קנייבסקי שכל זמן שעדיין יום יכולה היא לומר ברכה של שבת כמבואר בסימן רס"ג ביאור הלכה ד"ה כשידליק. 

ולענד"נ  שתדליק עוד נר ותאמר "שבת" שהרי ביום טוב מותר להדליק. ואולי מכיון שכבר קיבלה קדושת יום טוב ממילא חלה כבר קדושת שבת גם כן.

## **להכניס בגדים מתחת למזרון כדי שיתגהצו** 

הנה המשנה ברורה סימן ש"ב כ' כתב 

"וה"ה דאין כובשים בו (במכבש) בגדים, שהוא צורך חול." וצ"ב דוכי לצורך שבת מותר לכבוש בגדים בשבת הרי שנינו לעיל במשנה ברורה ש"ב י"ד דאסור לקפל על ידי שניים. ואם מקפל על הספסל דינו כמקפל בשניים?

והנה דברי המשנה ברורה נטולים מרש"י והם היסוד לדבריו שרש"י כתב בשבת בדף קמ"א. מכבש של בעל הבית מתירין אבל לא כובשים ופירש רש"י: "מתירין את המכבש שנוטל את היתד והוא ניתר, דהיינו צורך שבת שנוטל את הכלים, "אבל לא כובשין" דהיינו צורך חול."

ותמה הרש"ש "מאי פסקא הא תנן לעיל  קי"ג "מקפלין את הכלים" ופרש"י כדי לחזור וללובשן בו ביום. (והוא בשו"ע ש"ב ג') ולולא פירושו היה נראה לפרש הטעם שמא יתקע דומיא להא דתניא לעיל בריש פרקא – כל הכלים – דלת של שידה נוטלין אבל לא מחזירין, ופירש רבא משום גזירה שמא יתקע. (והוא בשולחן ערוך ש"ח ט'.)

ונראה דלכן פירש רש"י דהוי צורך חול, משום דהלחץ של הלווחין לא יעזור לאותו יום כי אם למחרתו, שהרי פירש רש"י קמ"א. מכבש

שני לוחין ארוכים וכבדים וסדורים בגדים על התחתון ומורידים העליון עליו, וכובשים את הבגדים על ידי יתדות ונאמר במילתא דצחות דכבוש סתם הוא כ"ד שעות ורק אז כמבושל דמי כך הכבוש דידן הוא רק בכ"ד שעות, ולכן כל היכא דלא הוי כ"ד שעות אין בו כלום ולכן לשבת גופא אין איסור וכל איסורו הוא רק לאחר כ"ד שעה ואיסורו משום דמכין לחול. ולכן מיושבת קושיית הרש"ש.

לפי זה שבת שאחר יום טוב ועשה עירוב תבשילין מותר לכאורה לכבוש. כיון דמכין לשבת ולא לחול.

ועדיין צריך ביאור סוף סוף למה מותר הרי קיפול גם על הספסל אסור וכל שכן במכבש.

ואולי דווקא מעשה הקיפול אסור במשנה ברורה ש"ב י"ד וכמו כן דווקא לעשות קמטים אסור בש"ב משנה ברורה כ"ב אבל כשאינו מקפל וגם לא עושה קמטים אין בו איסור ומשום כך להוריד לווחים עליון על תחתון אין בו איסור כיון שלא עושה קמטים וגם לא מקפל. אלא שכובש ואיסורו מטעם מכין בלבד או מטעם גזירה שם יתקע.

ומעתה בנוגע לשאלתנו אם הקיפול היה כבר מערב שבת ואינו עושה בשבת אלא מכבש מותר אם הוא על גבי מזרון דלא ניכרת בו פעולת הכנה לחול. ועוד יתכן שראוי

לאותו יום השבת ומותר.

## **ללכת בשבת על גבי כביש אספלט**

ההולך על גבי מדרכה או כביש חדש שעשוהו בערב שבת ועדיין לא נסתיימה מלאכתו אסור לילך על גביו כיון שממחקו ועושה על ידי כבידתו מלאכת בונה דמהדק את הכביש. 

## **מעוברת שנפטרה רחמנא ליצלן האם ממתינים מלקוברה עד שיצא הוולד**

בשו"ת שערי דעה חלק א' סימן ע' כתב:

זכורני שבילדותי שמעתי מזקני ת"ח שהיו מתרעמים על מנהג זה (לחכות מלקוברה עד צאת הולד ממנה) שזה אינו אלא ביושבת על המשבר, אבל בסתם מעוברת שבודאי הולד כבר מת במעיה טוב יותר שלא להמתין משום חששא דנוול וכדמוכח סוף פרק דערכין. ואז אמרתי ראיה לזה מנזיר דף נ"א עובר במעי אשה נעשה גלגלין או לא, הרי שדרכם היה לקבור ביחד. ובספר בית מאיר גם כן הכה על קדקד מנהג זה מצד הסברה. 

השם יתברך ברחמיו יצילנו ממאורעות רעות כן יהי רצון.

## **מתי כדאי לא למנות פחות מבן כ' לשליח ציבור ומתי אפשר לצרף קטן** 

נ"ל דין חדש דלכתחילה יש להזהר לא להוריד בתפילת המוספין לפני התיבה פחות מבן עשרים אחרי אשר תפילת המוספין בוודאי לא נתקנה אלא במקום קרבן מוסף ומה"ט נשים פטורות מזה שלא היו חייבים בשקלי ציבור שממנו מוספים באים. כמו שכתב בשו"ת בשמים רא"ש וברע"א ואם כן גם פחות מבן עשרים שלדעת הירושלמי פרק א' דשקלים אין ממשכנים אותו עיין בתוספות יום טוב שם אפשר דה"נ אינו מוציא את הגדול שערי דעה חלק א' י"ז קטן אפשר אולי לצרף למגילה תרפ"ח משנה ברורה כ'.

## **ראשי בשמים גוריון**

סימן ד' דאין הידור להסיר מזוזות ישנות שיש בהם נקודות של זבובים ולקבוע חדשים ואין קושיא ממנחות ס"ד שזה גורם פסול ליפול אבל לא מסירו בידים.

## **מי שלא קידש על היין בליל שבת קודש האם מותר לו לשתות מים**


בבוקר קודם התפילה, כיון דכבר חל עליו חובת הקידוש נשאל בזה שערי דעה חלק ב' תשובה ב' 

ופשוט כיון שאין בידו לקדש אז דקידוש במקום סעודה לכן לא חל עליו חובת קידוש ואף אם נחליט דקידוש היום הוא מהתורה, ויין קידוש וסעודה הוא מדרבנן מכל מקום לדעת רבנו תם פסחים קט"ז אין בידו לקיים המצוה על פי תיקון חז"ל פטור לגמרי.

וראיה מנתקלקלו הלויים בשיר דאיכא למ"ד דלא אמרו קידוש כל עיקר אע"ג דהיו יכולים לומר בשמחת הלב בלי הנוסח והסדר שתקנו חז"ל

## **מסירת מודעה בערב שבת בעיתון כאשר ידוע שהרבה אנשים יקראוהו בשבת**

###  **שאלה** 

הייתה לי מכונית למכירה. האם מותר לי להכניס את המודעה על המכירה בעיתון כמה שידוע לי מראש שהרבה יקראו בו בשבת נמצא שהמכניס את המודעה גורם לזה שהרבה אנשים יקראו את המודעה בשבת ויעברו על איסור קריאת כתבי הדיוט

### **תשובה** 

האגרות משה מתיר אולם חתונה למרות שרקדו בו במעורב אולם שאני הכא דנהנה מהקריאה וגם מאותם שקוראים בשבת מה שאין כן מהריקודים שאינו נהנה מהם.

## **הזכרת ה'   בסיגריות דונל האנגליות**

### **שאלה** 

בסיגריות האנגליות מוזכר על נייר העטיפה שעוטפת את הטבק שם ה' בלטינית ועל ידי העישון הוא נשרף האם העישון מותר

### **תשובה**

מבואר במשנה ברורה של"ד שמותר מאחר ונעשה להוצאה ולא לקריאה ויתכן שהוא הדין בסיגריה אולם האחיעזר ח"ג ל"ב אוסר כאשר הוא גנאי ואולי גם זה גנאי 

## **האם מותר לעובד הטלפון לתת קשר לאדם המבקש לטלפן במוצאי השבת לארצות הברית** 

### **שאלה** 

אני עובד בדואר ישראל ותפקידי  הוא לתת קשר בין יבשתי מארץ ישראל לארצות עולם. ולפעמים אני עובד במוצאי שבת והנה מבקשים ממני לתת קשר בין ארץ ישראל לאמריקה כשעדיין שם שבת וברור הדבר שעל ידי זה שאני אקשר ביניהם אגרום לחילול שבת לחפשי שבארצות הברית ויתכן שיש בזה איסור דאורייתא של תרי עברי דנהרא. ואם כן איך הדבר מותר

 אותה שאלה מתעוררת גם כאשר אני נותן קשר בין ארץ ישראל לחוץ לארץ ביום טוב שני של גלויות

###  **תשובה** 

אולי מותר לתלות שהאדם שירים שם טלפון יהיה נוכרי ואולי מותר לתלות שהאדם שירים שם טלפון הרי הוא פיקוח נפש כשם שמותר לרופא להרים שפופרת מחשש פיקוח נפש ועדיין צריך עיון. ואולי מותר גם להסתפק שמא הוא אדם שומר תורה בכלל לא ירים את השפופרת.

## **טעה וקרא בפרשת נשא וידבר השם אל משה לאמר ממקום אחר** 

### **שאלה** 

מעשה בבעל קורא שפתח וידבר השם אל משה לאמור. אולם פסוק זה לא מפרשת נשא קראוהו אלא מפרשה אחרת האם יצאו ידי חובתם.

## **האם יולדת מדלקת נר שבת ולמה דנו בה פוסקים?**

###  **שאלה** 

האם יולדת בשבת ראשונה מדלקת נר שבת שהרי כידוע הפוסקים דנו בזה וכמבואר במשנה ברורה סימן רס"ג י"א וז"ל: ואפילו אם ירצה הבעל להדליק בעצמו האשה קודמת אם לא שיש הרבה נרות יכול הוא ג"כ להדליק. וכשהיא יולדת בשבת ראשונה מדליק הבעל ומברך. ובימי נדותה האשה מברכת בעצמה

### **תשובה** 

ב' טעמים נאמרו למה אין האישה מדלקת בשבת ראשונה.

א. בספר בן איש חי (שנה שניה פרשת נח ה) נאמר: ... ואם ירצה הבעל להדליק הוא בעצמו, יכולה לעכב בידו. מיהו אם ירצה הבעל להדליק במקום שונה רשאי ולא יברך. ונהגו באשה יולדת מדליק הבעל במקום שולחן ומברך בשבת ראשונה שאחר הלידה. עכ"ל מבואר בדבריו שהטעם שאין אשה מדלקת הוא משום שלא תוכל להגיע לחדר האוכל. מאחר ובימים ההם נהגו שאין האשה יורדת ממטתה לפני השבת הראשונה ובימים ההם נהגו שהנשים שוכבות על מיטותיהם ולא זזות בימים הראשונים.

ב. בספר ערוך השולחן סימן רס"ג ז' וזה לשונו: ואפילו הבעל רוצה להדליק ביכולתה למחות בידו ואפילו היא נדה דנדה יכולה לברך כמו שכתוב לעיל סימן פ"ח לבד יולדת בשבת ראשונה דמסתמא אינה נקייה, יברך הבעל. עכ"ל ונראה ביאורו דמתוך שהיא ממשמשת בידיה במקום מזוהם, אבל בימינו שאשה מקפדת על ניקיונה גם בשבת ראשונה תברך

בס"ד

## **קידוש לחולים בבי"ח- שאינם סועדים, או שחלקם אוכלים פירות (זיכוי בקידוש)**

ראה לווית חן רס"ט י'

במשנ"ב רס"ט סק"ה- שאין לבטל מנהג גאונים לקדש בבית כנסת,

ואמנם מרן השו"ע כתב ש"טוב יותר שלא לקדש בביכנ"ס , ושכן מנהג א"י ",

"מכל מקום בזמן הזה הן רבים עתה עמי הארץ שאינם מקדשים כלל בביתם להנהיג במקומות אלו לקדש בביהכנ"ס, להוציאם ידי חובת קידוש מן התורה, אף על פי שאינו במקום סעודה.

וראה שו"ת יביע אומר ח"א או"ח ט"ו , וביחוה דעת ח"ב ל"ה

 ושם בלווית חן ט"ז, 

אם אינם אוכלים, או אוכלים פירות בקידוש בבוקר : 

חזי לאצטרופי סברת הגאון מהר"י כולי (מעם לועז פרשת יתרו)

שכל ששתה המקדש רביעית יין מכוס קידוש וכיוון להוציא השומעים חשיב קידוש במקום סעודה אף לדידהו.

בס"ד

 אור ליום ב' לסדר ושמרתם את השבת אדר א' תשנ"ב

לכבוד הגאון מורנו הרב רבי יצחק זילברשטיין שליט"א שלמא רבא מן שמיא וחיים.

נסתפקתי בדין מוקצה, אי שייכא מוקצה מחמת חסרון כיס בכלי שמלאכתו להיתר. 

וההסבר, דאולי דין מוקצה מחמת חסרון בכלי שיש בו כבר איסור מוקצה, ואם יש בו חסרון כיס נתוסף בו הקצאה, והוא קיבל דין מוקצה חמורה מחמת חס"כ שבו.

אבל אין זה דין מוקצה בפני עצמו. ואין להביא ראיה מסכין של מילה, שאפשר שהוא נקרא שפיר מלאכתו לאיסור, שאחר שמלו, אסור לטלטלו.

אך יש להביא ראיה מהא דכלים העומדים לסחורה המוקצים מחמת חסרון כיס ואף אם  מלאכתם להיתר. ועדיין צריך עיון.

ואבקש ממעלת כבוד תורתו שישיב לי על שאלתי. 

עד כאן דברי  הקטן מרדכי ברגמן 

בית הלל 18 

בני ברק

בס"ד

 נ.ב. ובמש"כ שאין להביא ראי' מסכין של מילה דהוי שפיר מלאכתו לאיסור. יש להעיר דהא סוף סוף מיועד למילה, וזה מותר וחובה, ואם כן הוי מלאכתו להיתר. וצריך עיון \[הג"ה.  ואולי מכיון דמותר רק בח' ללידה, ובמאוחר אסור, הוי שפיר מלאכתו לאיסור, וצריך עיון\].

 עכ"ד הנ"ל. 

המצפה לתשובה.

בס"ד

כ"ב אד"ר  תשנ"ב

## **כבוד התלמיד המצוין מעמיק וסביר מר מרדכי ברגמן נ"י שלום וישע רב.** 

מכתבו היקר הגיעני, ובדבר שאלתו אם שייך מוקצה מחמת חסרון כיס דווקא בכלי שמלאכתו לאיסור. אבל לא בכלי שמלאכתו להיתר. או דלמא גם בכלי שמלאכתו להיתר. 

יעוין באור שמח שבת כ"ה ט', שהעיר מ"פורסין מחצלת על גבי כוורת של דבורים," דמבואר בסוגיא דשבת מ"ג. דלרבי שמעון דלית ליה מוקצה מותר, אע"ג דאותם שתי חלות מוקצות נינהו, שעליהן מתקיימות הדבורים כל ימות הגשמים, והוי "מוקצה מחמת חסרון כיס". ומכאן הוכיח דבמידי דמאכל לא שייך הקצאה מחמת חסרון כיס, דאם ירעב ודאי יאכל הדבש, עיי"ש. מבואר בדבריו דגם בדבר היתר, הוי "מוקצה מחמת חסרון כיס", ורק באוכלין אין מוקצה מחמת חסרון כיס. אבל בכלי כגון גביע יקר ערך מאוד אסור להשתמש בו כי אם במקרים מיוחדים שלהם עומד.

מצינו גם בתהילה לדוד (ש"ח) שדן בשאלה זו ומביא דברי התו"ש שהביא תשובת הרא"ש וזה לשונו: מוקצה אחרת, כמוקצה מחמת גופו, והיינו מוקצה מחמת חסרון כיס. כלומר גם בכלי שמלאכתו להיתר אם הוא מקצהו בגלל חסרון כיס הוי מוקצה, יעוין שם שדן בכך. ויעוין גם בקונטרס המוקצה של כולל בית דוד עמוד קי"א שדן בשאלה זו.

ומה שכתבתם, דכלים העומדים לסחורה הוי מוקצה מחמת חסרון כיס ש"מ דגם בכלים העומדים להיתר אם הם מוקצים מחמת חסרון כיס (כגון גביע כסף יקר מאוד שבאה לו בירושה) הוי מוקצה, אפשר קצת לדחות, דכלים העומדים לסחורה הוי לגביה כעין "מעות" ולא הוו בבחינת כלי תשמיש. ודוגמא לדבר טבילת כלים דיש אומרים דהמוכר לא חייב להטבילם דלא הוו לגבי כלי אכילה, כי אם "סחורה" ודומה לכלי עתיק העומד לתצוגה במוזיאון. ואחתום לכבודו בברכה רבה 

דיתעביד רברבא 

יצחק זילברשטיין

## **הפקר בית דין בשבת**

###  **שאלה**

 הפרי חדש סובר שאסור להפקיר בשבת. וכן כתב הרע"א סימן עק"ד על מה שכתב המגן אברהם סוף סימן י"ג דמותר להפקיר טלית שנקרעה לה הציצית בשבת, הביא שדעת הרמב"ן לאיסור וכן כתב שער המלך בשם הריטב"א

לעומת זאת, הוכיח המאירי שהפקר מותר בשבת מהא דלא תני ממתניתין אין מפקירין בהדי הנך דתני התם אין מקדישין ואין מעריכין וכו'.

וצריך עיון לדעת האוסרין להפקיר בשבת, האם מותר לבית דין להפקיר ממון בשבת?

### **תשובה** 

דן בזה השדי חמד חלק ב' כללים מערכת ההא סימן י"ד דף קמ"ז: בשם הרב משנת רבי אליעזר וכתב: אף לדעת הרמב"ן דאסור להפקיר בשבת ויום טוב, מכל מקום בית דין יכולין להפקיר אף בשבת. 

והוכיח כך מראש השנה כ"ב: שאמרו לו חכמים מאתיים זוז נתונים לך במתנה והשוכרו ימתח על העמוד. ופירש"י: נתונים לך במתנה ותהא רשאי לעכבן… דיש רשות לבית דין לקנוס ממון ולעשותו הפקר, שהפקר בית דין הפקר. וריהטא דסוגיא משתמע דאמירתם  נתונים לך והזכיה בהם היו בשבת, והפקירו בית דין ממונו של המשכיר. וזה לכאורה כסברת המאירי שמותר להפקיר בשבת, ולסברת הרמב"ן שאסור, צריך לומר דהפקר בית דין שאני, או משום הוראת שעה או מטעם אחר. אלו תורף דברי קודשו.

הדברים מיוסדים על דברי רש"י שכתב שם בר"ה דף כ"ב: דהמעשה אירע בשבת.

ויש להעיר, דלכאורה גם הפסק שימתח על העמוד גם הוא ניתן בשבת, ואיך היה מותר, הרי אסור לפסוק בשבת, כמבואר באבני נזר מ"ו שהוא איסור תורה

ואפשר לתרץ על פי האבני נזר שם אות י' דאפיקורס גרע מעכו"ם ומותר לדונם בשבת, ואם כן גם בייתוסין בכלל.

### **תשובה**

א. כשמדובר בפיקוח נפש אמיתי בימי מלחמה כאשר המטוסים חייבים להמריא והעופות מהווים סכנה להם, עושים כל מה שעושים בימות החול.

ב. אם אפשר להביא פחים ריקים ומקלות, ולהכות בהם בקול רעש גדול כדי להבריחם מותר לעשות זאת כמבואר בשולחן ערוך סימן של"ח א' וזה לשונו: "השמעת קול בכלי שיר אסור, אבל להקיש על הדלת וכיוצא בזה כשאינו דרך שיר מותר." וכתב המשנה ברורה ב' וזה לשונו: "אף שכוונתו להשמיע קול כדי שיפתחו לו, מותר. ואפילו אם מקיש בכלי כיון שאינו דרך שיר." ואם כן גם בנדוננו הרי הכוונה היא להבריח את העופות ולא דרך שיר ולכן מותר.

 אלא דיש להקשות מהמבואר שם בסעיף ד': "המשמר פירותיו וזרעיו  מפני חיה ועוף לא יספוק כף אל כף ולא יטפח כפיו על ירכו, ולא ירקד להבריחם גזירה שמא יטול צרור ויזרוק להם." ואם כן גם בעניננו יש לאסור להכות על פחים ריקים מהאי טעמא. ויעוין גם במשנה ברורה של"ח א'.

"ויש לומר דהנה מבואר במשנה ברורה של"ח י"ז דלפוסקים דבזמן הזה ליכא רשות הרבים, אפשר דשרי בכל זה, דגזרה לגזרה היא. וכל שכן לספק כף אל כף כלאחר יד בודאי שרי לכו"ע, ואין לחוש שמא יטול צרור, מאחר דיש לו היכר, שאין מספק להדיא." עכ"ל.

ואם כן ישתדלו להקיש כלאחר יד כגון ברגליהם ולפחות ביד שמאלם ואם אין יכולים אולי מותר גם כדרכם מאחר ויש מקילים בזמן הזה. 

## **לקרוע בשבת מודעה מביישת, כדי למנוע הלבנת פנים.**

### **תשובה** 

בספר "מנחת \- שלמה" סימן ז' סעיף ד' ד"ה מדי כתב וז"ל:

ומדי דברי בעניין פיקוח נפש דוחה שבת, הנני להעיר, במה שכתבו בב"מ נ"ט עמוד א' נוח לו לאדם שיפיל עצמו לכבשן האש ואל ילבין פני חברו ברבים, מנ"ל מתמר, ובמסכת סוטה דף י'. כתבו התוספות בד"ה נוח, ונראה דהאי דלא חשיב ליה בהדי ג' עבירות שאין עומדים בפני פיקוח נפש, משום דעבירת הלבנת פנים, אינה מפורשת בתורה, ולא נקט אלא עבירות המפורסמות. והפרי חדש בהגהות מים חיים על הרמב"ם בהלכות יסודי התורה פרק ב' הלכה ב'  גם כתב כך ודלא כהמאירי. ועיין גם בשערי תשובה לרבנו יונה שכתב בשער ג' קל"ט אבק רציחה הלבנת פנים. וגם עיין שם בפני יהושע בבבא מציעא שנסתפק אם הוא רק היתר, או חיוב גמור למסור נפשו להריגה.

ומעתה אף שאין להעלות על הדעת שיהא מותר להרוג את הרודף  להלבין פני חברו כמו שמותר להרוג את הרודף אחר חברו להורגו, אבל מ"מ צריך עיון מ"ט  אסור לחלל שבת כדי למנוע הלבנת פנים. ולכאורה הוא קל וחומר, ומה אם מותר לחלל לשבת כדי להציל אדם ממיתה, כל שכן דשרי להציל מהלבנת פנים, דחמור יותר משריפת ג' נפשות בכבשן האש. וגם קל וחומר הוא מיהודה, שהלבנת פנים היתה רק לומר עליו שנתכוין לבוא על גויה פנויה, אשר רק בית דין של חשמונאי גזרו עליו וכל שכן במי שרודף אחר חבירו לבזותו ולהלבין פניו ברבים בעלילות של שקרים וכזבים.

והשיב על המנחת שלמה.

ונראה דמי שהוא עשיר מופלג ונפלה בשבת אש ברכושו, אף שהכיבוי מלאכה שאין צריך לגופה אפ"ה אסור לכבות. אף שצערו גדול עד מאוד בראותו אש אוכלת ושורפת לעיניו את כל רכושו ויהפך מעשיר מופלג לעני המחזר על הפתחים.

וגם אפשר שיחלה האיש מרוב צער וימות, ועיין במה שכתב האדר"ת בקונטרס עובר אורח של"ד לענין הצלת כתבי יד. וז"ל: וקצת יש לומר דהו"ל ספק סכנת נפשו, למי שעמל ויגע כל ימיו ויכול לבוא לידי חולי מעגמת נפש ר"ל. וכמו באב"ד ביליסטי שקרה אסון לכתבי הקודש שלו, ולא האריך ימים מעגמת נפש. ואפ"ה אסור לכבות. ואע"ג דמצינן לרא"ש שכתב בריש שמונה שרצים דמותר ליטול פרעוש ולהשליכו מעליו, דאינו מתכוין לצודו, אלא כמתעסק שלא ישכנו, ואין בו משום איסור טלטול מידי דהוי אקוץ ברשות הרבים, ואפ"ה בהפסד מרובה אסור, אף שהכאב והצער הוא גדול פי כמה, והיה מסכים שיקטעו לו ידו אם עי"ז ינצל רכושו, והיינו משום דצער הגוף ממש שאני, אבל בזה שנותן אל ליבו ומצטער הרבה, אין מתחשבים כלל, דחשיב כאילו הוא ממית עצמו ולא האש, וכיון שכן אפשר דה"ה בהלבנת פנים, אף שצערו גדול מאוד, מסתבר דצער שריפת כל רכושו, או כל כתבי ידו אשר עמל ויגע עליהם כל ימי חייו הוא הרבה יותר גדול מהלבנת פנים. 

ולכן נראה דאסור לעבור גם על שבות דרבנן כדי למנוע הלבנת פנים מעצמו או מאחרים. אף שמציל את המלבין מעון חמור של הלבנת פנים. והא דשרי שריפת ג' נפשות למנוע הלבנת פנים, היינו משום דאסור לאדם להציל עצמו ממיתה על ידי קטיעת אבר של חברו בלי רשות.

ולדעת הכפות תמרים ביומא פרק ב' הסובר דמותר לקלקל אבר חבירו להציל עצמו ממיתה, נראה דה"ה דשרי להלבין פנים כדי שלא יהרג.

וכל זה דוקא כשהעכו"ם בפירוש אונסים אותו להלבין ואומרים שאם לאו יהרגוהו, אבל אם העכו"ם רוצים להורגו אלא שהוא מצא דרך הצלה על ידי הלבנת פנים אפשר דיהרג ואל ילבין.

שוב התבוננתי דעדיין יש מקום לדון שיהא מותר לעבור אדרבנן אפילו בקום להינצל או להציל אחרים מהלבנת פנים, וכמבואר בברכות יט: גדול כבוד הבריות שדוחה לאו דלא תסור.

ועיין בשבועות ל"ו לענין צורבא מרבנן דידע בסהדותא וזילא ביה מילתא שכתבו שם בתוספות אהא דאמרו שם שלענין איסורא אין חכמה דלפיכך אין חוששים בזה לגדול כבוד הבריות שדוחה לא תעשה שבתורה בשב ואל תעשה משום דאין בזה גנאי כל כך. ולפי זה בהלבנת פנים ברבים דאיכא צער וביזיון טובא יש לדון גם לעניין דאורייתא. 

ועיין גם באור החיים סימן י"ג דאם נודע לו בשבת כשהוא בכרמלית שהטלית שעליו פסול, לא יסירנו מעליו, עד שיגיע לביתו, דגדול כבוד הבריות אף שהוא עובר אתרי דרבנן, חדא שהוא נושא משא בכרמלית, וגם שהוא לובש ד' כנפות בלי ציצית.

ועיין גם בשולחן ערוך של"ט לענין חופה בשבת דשרי משום ביוש לחתן ולכלה. ומותר לטלטל קיסם בסימן שכ"ב הוא הדין נמי דשרי לעבור אדרבנן אפילו בקום ועשה, כדי למנוע הלבנת פנים מעצמו או מאחרים. והדבר צריך הכרע. עד כאן לשונו.

הרי שנסתפק הגאון שליט"א אם מותר לעבור על דרבנן בקום ועשה כדי למנוע זלזול בכבוד הבריות והוא נוטה להיתר.

אך בעיקר קושיתו העיר עליו יפה בספר שיח יוסף חלק ב' י"ב ג'. וזה לשונו: ואני בער ולא אבין (קושית המנחת שלמה למה אסור לחלל שבת כדי להציל 

 

מהלבנת פנים) הרי חילול שבת בשביל פיקוח נפש אינו משום מעשה רציחה, אלא משום הצלת נפש, ובגדר מה שנאמר: מוטב שיחלל שבת אחת כדי שיקיים שבתות הרבה, ואף לפי שאר הלימודים, מסתמא בגוף היסוד אין מחלוקת דשבת נדחה מפני פיקוח נפש, דהיינו משום הצלת הנפש ולא גוף מעשה הרציחה, ומה שתמר ויתרה על איבוד ג' הנפשות כדי שלא לבייש, זה משום עבירת מעשה הרציחה מצד העושה, עד כאן לשונו (ונראה להוסיף על דבריו הרי פשוט שאסור לעבוד ע"ז, וחייב ליהרג ולא לעבור, ובכל זאת מסתבר שאסור לחלל שבת כדי להציל יהודי מלעבוד עבודה זרה. כמו כן אסור לרדוף אחרי נערה המאורסה, וחייב ליהרג ולא לעבור ובכל זאת מסתבר דאסור לחלל שבת כדי להציל נערה מאורסה) ומה שמעורר שם וזה לשונו: צריך עיון הלא פשוט הוא שיכולים לתבוע מאדם גדול וחשוב על גניבת ממון וכדומה, וגם העדים ודאי חייבים להעיד על כך. ואם ימנעו מלהעיד על כך משום חשש הלבנת פנים, עוברים בודאי על לאו דאם לא יגיד ונשא עונו, ואם כן למה אסור היה לתמר להעיד שזנה. 

יש לומר דשאני אצל יהודה לפני מתן תורה שסוף כל סוף למעשה לא היה איסור בזה, (בזה שבא על כלתו) ולהיפך מן השמים סובבו שיצאו הנפשות הגדולות, אלא לפי הבנת הציבור היתה בזה בושה גדולה לכן אמרו חז"ל נוח לא לאדם, אבל במקום דאיכא חיובים ואיסורים ממש ודאי צריכים להעמיד הדת על תילה ולא חוששים כלל על הבושה שתגרם לזה שיעידו עליו שחטא. ופשוט עכ"ד שיח יוסף לגאון ר' יוסף רוט שליט"א. 

### **חידה**

עומדים לפנינו שני בקבוקים האחד פתוח והאחד סגור:

א. את הפתוח אסור לסגור, עד אשר ננקוב את הפקק

ב. ואת הסגור אסור לפתוח עד אשר ננקוב את הפקק 

כיצד?

### **תשובה** 

א. אם יש זבובים בתוך הבקבוק אסור לסוגרו בפקק עד אשר נעשה בו נקב כדי שלא יעבור על איסור צידה 

ב. אם הוא פקק מתברג הוי חשש מכה

בס"ד כ"ד אייר תשנ"ב

אל כבוד הרב זילברשטיין:

 אני פונה אל הרב, בהמלצתו של דוקטור רובינשטיין, ואשמח לקבל תשובת הרב לשאלתי:

 אני פיזיותרפיסטית בבית החולים אסף הרופא, במחלקות בית החולים. בשנה האחרונה הונהגו אצלנו כוננויות בימי חול, וכן בשבתות. בתקופה האחרונה, גברה המודעות בין רופאי המחלקות והם קוראים לכוננות יותר ויותר פעמים. הכוננות מוגדרת כקריאה לטיפול בחולה עם בעיות נשימתיות כמו- דלקת ריאות קשה, אסטמה עם הרבה כיח- שגורם לקוצר נשימה, לחולים אחרי ניתוח אשר פיתחו דלקת ריאות או מצב נשימתי קשה, וזקוקים לפיזיותרפיה נשימתית. הטיפול הנשימתי, מטרתו לשחרר את החולה מהכיח המצטבר, ולאפשר לו נשימה קלה יותר ואוורור טוב יותר של הריאות. כמו כן אצל החולים ביחידות טיפול נמרץ, אשר נגמלים ממכונת הנשמה, הזקוקים לתרגול נשימה טובה, ועזרה בחמצון טוב של הריאות. 

כמובן- טיפול נשימתי נותן גם לחולים אשר נמצאים במצב נשימתי קשה, ויש סיכוי למנוע מהם הנשמה מלאכותית. 

הקריאה לכוננות במשך השבוע וגם בשבתות, נעשית על ידי

המרכזיה של בית החולים , ובית החולים שולח רכב (במידה והכונן לא ממונע), ומחזיר ברכב.

מניסיון, וממה שקורה באמת, יש וחלק מהקריאות הן מוצדקות – ובאמת קוראים לפיזיותרפיסטית במקרים ובמצבים המצריכים באמת לפיזיותרפיה נשימתית. אך יש גם מצבים בהם הקריאה היא קריאת שוא, כמו: חום שסיבתו אינה ריאתית, והפיזיותרפיסטית נסעה במיוחד בשבת לצורך זה. 

אני- כפיזיותרפיסטית בצוות, אכן רשומה בכוננויות – ועד עתה לא נקראתי, ואני מאוד מתלבטת:

1) האם למרות הסיכוי לקריאות שווא (שאינן למקרים של פיקוח נפש ממשי, כפי שנראה לי הדבר) עלי להישאר ברשימת הכוננויות, ומה לעשות כאשר אני מקבלת קריאה?  
2) האם התפקיד שאותו הצגתי בפניך – אכן נכלל בקטגוריה של "פיקוח נפש", ומצדיק נסיעה בשבת?  
3) בית החולים רחוק למדי ממקום מגורי (20 עד 30 דקות נסיעה)- איך עלי לנהוג בתום הטיפול כדי לחזור הביתה?   
   (דומני שלחזור ברגל הביתה יהיה מאוד רחוק להליכה, ואולי אף לא מעשי)  
4) מי אמור להיות הנהג? בימינו נהג ערבי יכול להיות גם הוא פוטנציאל לסכנת נפשות, והנהגים העובדים בבית החולים

בס"ד כ"ו מרחשון תשנ"ג 

לכבוד הגברת יראת השם ענת סיוון הרשקו תחי' 

שלום רב

מכתבך מיום כ"ד אייר הגיע אך אמש לידי. והרי התשובות 

א. התפקיד של פיזיותרפיה נשימתית שמטרתו לשחרר את הנשימה מהכיח לחולה מסוכן ביחידה לטיפול נמרץ או לחולים שבלי טיפול פיזיותרפיה יצטרכו להנשמה מלאכותית או לחולים בדלקת ריאות שבלי הטיפול יכבד החולי, הרי הוא נחשב לפיקוח נפש ודוחה שבת.

מותר לחלל שבת גם על ספק פיקוח נפש. ולכן אין לחשוש שמא המזעיקים טעו.

שמעתי על פרופסור נכבד שהיה גר בראשון לציון וכשהוזעק לבית החולים אסף הרופא, היה חוזר רגלי בשבת, דרך המחנה צבאי, וקיבל רשות על כך משלטונות הצבא.

אם אין באפשרותך לשוב הביתה בדרך זו, אני ממליץ שתישארי ברשימת הכונניות באופן כזה, שבאם תגיע קריאה מהשעה 12:00 בחצות יום השבת, אז ישלחו לך רכב להסיע אותך לבית החולים, ותישארי שם עד צאת השבת, אבל אם יהיה צורך לפיזיותרפיסט בליל שבת או בשבת בבוקר, יזעיקו גבר וכדומה שיוכל לשוב רגלי ולא אותך. כי לגבר אפשר להקל שישוב לביתו עם נהג נכרי. 

ואסיים ברוב ברכה לכל טוב יצחק זילברשטיין

## **חולה שיש בו סכנה שיצא חוץ לתחום האם יש לו ב' אלפים**

 מעשה היה בחולה שהיה בסכנה שבא לבית החולים מחוץ לתחום ונסתפקתי אם יש לו ב' אלפים כמו שיש לחכמה הבאה ליילד והבא להציל מדליקה והאם מתקנת רבן גמליאל הזקן כמבואר בראש השנה כ"ג: ונסתפקתי משום שבתוספות שם מבואר דטעם ההיתר הוא דהתירו סופם משום תחילתם ואם כן יש מקום לומר דהיינו דווקא באלו שבאים להציל ויש לחשוש שאם לא יתירו להם לא יבואו להבא ועיין גם במשנה ברורה סימן ת"ז סעיף קטן ג' מה שאין כן בחולה עצמו. וביחוד בי"ב מילין דנקטינן דהוא מהתורה ולכאורה מה שהתירו חכמים להלך מב' אלפים נוספים הוא משום דיש כוח לחכמים לעקור דבר מהתורה בקום ועשה כשיש טעם הגון לזה כמבואר בתוספות יבמות פ"ח. ומצאתי בנחל אשכול בהלכות חולה דף צ??? שהקשה איך מותר לעבור על דבר תורה בי"ב מילין. ועיין שם שתירץ דכיוון דאגלאי מילתא שהיה צריך לילך לעיר הזאת להציל ממילא קנה שביתה כאן. וזה חידוש גדול לעניות דעתי, וכמדומני שאפשר לתרץ בדיוק אחרת או משום דיש כוח ביד חכמים לעקור דבר מהתורה, או משום הפיקוח נפש של הפעמים הבאות שלא ירצו לבוא. ואף לדעת הנודע ביהודה שאסור לעבור על דבר תורה אם אין הסכנה לפנינו מכל מקום נראה דבאופן שברור לנו בהחלט שיהיו חולים שיצטרכו לעזרת אנשים הנמצאים מחוץ לתחום והמצילים יתכן שימנעו מלבוא יש בזה היתר של פיקוח נפש — רק דעדיין לא ברירא לי טעם זה דאם כן צריך לצאת דאם המציל שבא מחוץ לתחום יודע בעצמו שאף אם לא יתירו לו לא ימנע עצמו מלבוא שיהיה אסור לו לצאת מד' אמותיו. וצריך עיון.--- ולא דמי למה שכתב הנודע ביהודה דשם יש לנו ספק בכלל אם יבוא לפני רופא זה  עוד מקרה כזה של חולי וגם ספק אם יוכל לרפאותו מה שאין כן שחששות שבדרך הטבע יבואו. על כל פנים מלשון המגיד משנה בפרק כ"ז מהלכות שבת משמע קצת כהנחל- אשכול שכתב וזה לשונו: והעניין שכיון שהלכו ברשות הרי המקום שהגיעו לו כאילו קנו בו שביתה בין השמשות ודבר ברור הוא עד כאן לשונו. מזה שלא כתב דתקנת חכמים כך היתה רק הסביר זה בטעם דהוי כאילו קנו בו שביתה בין השמשות משמע דמהדין מותר ??? רק מדרבנן היה אסור ובא רבן גמליאל והתיר את האיסור דרבנן. וכן פסק אם לא נאמר כחידושו של הנחל אשכול יוצא שהוא איסור תורה בחוץ מי"ב מילין ואם כן יש מקום לומר שאסור. אולם מאידך גיסא ברמב"ם פרק כ"ז מהלכות שבת כתב וזה לשונו: וכיוצא בהן ממי שמותר לו לצאת לדבר מצוה יש לו אלפיים אמה לכל רוח עד כאן לשונו ואם כן גם החולה בכלל זה. ויתכן גם דלתוספות שכתב דההיתר הוא סופו משום תחילתו דזה שייך גם בחולה עצמו דלפעמים יתעצל. 

ומצאתי גלוי מפורש לדין זה מדברי השולחן ערוך סימן רמ"ח סעיף קטן ל"ג במשנה ברורה שכתב שמי שבא חוץ לתחום על ידי זה שיצא בתחילת השבוע לדבר רשות וכעת נמצא במדבר מותר לו 

להיכנס לעיר ויש לו ב' אלפים עיין שם דמיירי גם ביצא חוץ לי"ב מילין כמבואר להדיא בריב"ש.

והנה לפי מה שנסתפקתי לעיל שאף לחולה עצמו אולי מותר מטעם דאם לא יתירו לו יתעצל אם כן צריך לצאת דאף שיצא באיסור כגון בערב שבת מכל מקום עתה כיון שנמצא בסכנה והוא מצווה כעת להציל עצמו ויש לחוש שמא יתעצל ובמגן אברהם לא כתב כך עיי"ש. ויתכן דהריב"ש סובר כדעת הרמב"ם דההיתר של רבן גמליאל נאמר לכל מי שיצא ברשות מה שאין כן לשיטת תוספות שסובר דהתירו סופו משום תחילתו אולם המשנה ברורה הביא שטעם ההיתר הוא סופו משום תחילתו אף על פי שאנו פוסקים כריב"ש המובא בסימן רמ"ח.

 ושאלתי להגאון רבי חיים קנייבסקי והסכים שמלשון השולחן ערוך מוכח דלחולה עצמו גם התירו. והראה לי גם שבחידושי הרמב"ן עירובין מ"ג עמוד א' באיבעיא דיש תחומין למעלה מעשרה כתב דמהתורה אינו עובר אלא כשיוצא חוץ לתחום י"ב מילין אבל כשיוצא פסיעה אחת חוץ לי"ב מילין אינו עובר. וראיתי שם גם, שהוכיח זה מתקנת רבן גמליאל דהרי אין כוח ביד חכמים לעקור דבר מהתורה בקום ועשה, ואם כן בטל תירוץ הנחל אשכול ותירוץ שלי לעיל.

 ועיין באבני נזר סימן ש"ח אור החיים שכתב ואשר נסתפק כבודו ביוצא חוץ לתחום מדעת והוצרכו לו שם לצורך חולה אם נותנים לו גם כן אלפים אמה או לא . ולא דמי למנחות ריש פרק רבי ישמעאל דפסק הרמב"ם דאזלינן בתר מעשיו דהתם בעת שעשה המלאכה הציל נפש וכן בנמצא הראשונה טריפה בעת שעשה החילול שבת עשה מצוה אבל זה בשעה שיצא לא הציל נפש רק שגרם שאחר כך יציל נפש. ומלבד זה הרי כתבו התוספות בעירובין מ"ד עמוד ב' וראש השנה כ"ג עמוד ב' דהוא משום התירו סופן משום תחילתן וממילא בזה שלא ידע מהמצוה ואף על פי כן הלך לא שייך טעם זה.

 והנה נשאלתי באחות שבבית חולים בחדר ניתוח שגרה במקום מרוחק מבית החולים והיא מקבלת קריאה טלפונית שחייבת לבוא בשבת לצורך ניתוח דחוף האם מותר לה לנסוע חזרה לביתה והאם שייך בה הדין הזה של התירו סופן משום תחילתן אינני כעת בעניינים אבל לכאורה לפי תוספות לעיל מותר ולרמב"ן הנ"ל אסור.

 ושמעתי מרבי חיים קנייבסקי שליט"א גיסי, ששמע מהחזון איש שלרופא ישראל מותר לחזור למקומו משום שאם לא כן לא ירצה לילך להציל. וממורי חמי שליט"א שמעתי שלא ידוע לו מהיתר כזה ולדעתו דבר זה אסור אפילו על ידי נהג נוכרי.

והנה בשלמא אם ההלכה כרמב"ן שכדי לעבור על איסור תורה צריך לילך י"ב מילין הרמב"ן נמצא בדף מ"ג עמוד ב' דיבור המתחיל וגדולה מזו אמרו אתי שפיר למה התירו לחולה עצמו גם לילך אלפיים לכל רוח משום שלא פלוג וכיון דהם אמרו שאסור אלפיים הם גם אמרו שבמקום מצוה מותר אבל לשיטת שאר הראשונים דהיינו ריטב"א ורש"י שמהם הוכיח הדברי יחזקאל שכל ד' אמות מחוץ לתחום הלא איסור תורה תמוה איך התירו לחולה עצמו דבשלמא ???חיה או למי שמציל מיד הנהר התירו לו סופו משום תחילתו אבל לחולה עצמו תמוה ולכאורה מוכח כ"נחל אשכול" דכיון דהתורה רוצה שיהיה במקום ההצלה אם כן זהו מקומו הנכון וזהו לא תצאו איש ממקומו הכוונה למקום הזה שבו הוא צריך להיות בגלל הפיקוח נפש.

והנה בחידושים וביאורים לגאון רבי חיים גרנימן אור החיים חלק ב' סימן י"א ס"ק י"ב כתב: יש להסתפק מי שאין לו אלא ד' אמות ויצא אחר כך ברשות אי אית ליה אלפיים מי אמרינן לא אמרו חכמים אלא שלא להחמיר עליו מבתחילה אבל לא להקל עליו או דלמא כל מקום שהגיע אליו ברשות כאילו שבת בתוכו דיינין ליה. ואין לנו עניין בזה שקדם. והכי מסתברא עד כאן לשונו.

והנה לפי לשון הנחל אשכול מסתבר שמותר. וכמו כן מלשון האבני נזר הנ"ל שכתב רק שבאם בא למקום המצוה- בעבירה אין לו אלפיים משמע אבל בהלך למקום המצווה יש לו אלפיים.

## **שאלות בהלכות שבת**

א.      נכנסתי עם שכן יחד לחדר המדרגות, והוא הדליק את החשמל. האם מותר לי להנות מהאור ולעלות או לחכות עד שיכבה האור.

ב.      האם קיימת בעיה הלכתית בשבת בחיתולי טיטולים

ג.       בליל שבת כבה האור באיזה צורה מותרת אמירה לנכרי

ד.      מוסד שעובדים בו ערבים האם מור להזמין פועל שיבוא בשבת לעבודה אע"פ שיסע עבורי.

ה.     האם מותר בשבת שמוש במי דוד שמש.

ו.        פתחתי את דלת המקרר והתברר שלא נתקתי את המנורה כיצד עלי לנהוג כדי לא לגרום לכיבוי

ז.       כשעוברים כביש במעבר חציה רכב שמגיע עוצר האם זה לא גורם לחילול שבת

ח.     בשעת ההפגנה למען השבת היו מפגינים שמחו כלפי נהגים שעברו, באותו זמן הנהג האט או הגביר את המהירות האם אין בזה גורם לחילול שבת

ט.     האם מותר לשחק שחמט בשבת

י.        יש במשפחה אדון גלמוד וחולני, בשמן שהוא מרגיש ברע הוא מצלצל אלי לעזרה האם מותר להרים בשבת את השפופרת תוך ספק אולי הוא המצלצל אלי

## **תשובה לשאלה א'** 

 מעיקר הדין מותר ללכת ולעלות במדרגות ואין חיוב להמתין עד שיכבה האור אלא שיש לדון מצד חילול השם  ומסתבר שיש להימנע מלהנות מהחשמל שנדלק באיסור ולצאת אם אנשים רואים שהוא נהנה מהחשמל

 ונבאר את הדברים.

 בסימן רע"ו א' נאמר:  אינו יהודי שהדליק את הנר בשביל ישראל אסור לכל ואפילו למי שלא הודלק עבורו.

וכתב הבאו"ה ד"ה אסור, "היינו לעשות לפני הנר דבר שלא היה יכול לעשות בלא נר. (א"ר) וללמוד או לאכול בפני הנר בכלל זה לאיסור עכ"ל.

לאור זאת בעניינינו אפשר לעלות במדרגות גם ללא אור ולכן אין איסור לעלות מאחר ואין כאן הנאה מהאור שהרי בלעדיו גם ניתן לעלות, וראיה לכך שהרי אילו לא היו מדליקים הוא גם היה עולה והוא התכונן לכך לעלות במדרגות מבלי להדליק.

וגם שנינו בסימן תרע"ג שערי תשובה ג'  שכתב: ועיין בפר"ח דלילך לאור נר חנוכה לראות שלא יכשל שרי, דלא מחויב להעצים עיניו דלא מקרי תשמיש ועיין בסימן מ"ז בשו"ת פני אריה שלא אסרו אלא להשתמש אבל כל שאינו משמש כלום רשאי לישב בביתו בשעה שנר

חנוכה דולקים. וכך מבואר בסימן תרע"ח במגן אברהם דבזמן הזה דמדליקין בפנים יקנה לנר חנוכה שהרי לא ישב בחושך ומשם מוכח כמהריק"ש דהא עיקר שלום ביתו הוא בהליכה שלא יכשל, יעויין שם ובשער הציון תרע"ג י"א. אלא דאפשר קצת לחלק שהשימוש בנר חנוכה הוא אסור כדי שיהיה ניכר שהוא נר מצוה לפרסם הנס, וכמבואר ברש"י שבת והובא במשנה ברורה תרע"ג ח'. או מטעם שלא יהיו מצוות בזויות עליו כמבואר במשנה ברורה שם י"א. אבל מעשה שבת יתכן שחז"ל אסרוהו כאיסור הנאה וכעבודה זרה. ואולי לשיטת הר"ן בשבת הסובר דהנאה מנר חנוכה אסורה דעשאוה כמנורה שאין משתמשין בה כלל ואולי גם במנורה דהוי הקדש דומה הדבר למראה קול וריח דאין בהם משום מעילה. אך יתכן דמעשה שבת שאסור הלא גם לא בדומה לעבודה זרה אלא כל דבר שאיננו בכלל תשמיש לא אסרו ומכיוון דלא אסרוהו בנר חנוכה גם לגבי שבת לא נחשב לדבר האסור דהרי מעשה שבת לא אסור בהנאה וכמבואר בבבא קמא ע"א ובמשנה ברורה שי"ח ובשער הציון ז'. 

ויעיין במה שכתבנו לגבי אדם דתי בודד הנמצא במקום חילונים והדליקו לו כדי שיוכל לקרוא קריאת שמע או ברכת המזון והבאנו מספר שו"ת פני אריה הנ"ל וכתב דמצות לאו להנות ניתנו ולכאורה זה דלא כבוא"ה הנ"ל דאסר הלימוד. ולכאורה סבר הבאו"ה דהשימוש אסור ולא ההנאה לכן לא מהני מה דהוי מצווה

ובעניין נכרי שהדליק נר בשבת נאמר בביאור הלכה סימן רע"ו דיבור המתחיל אסור בשם שו"ת ריב"ש לאיסור או בספר שש"כ כתב בשם הגאון רבי שלמה זלמן אוירבך דגם בריב"ש לא נאמר רק אכילה. מה שאין כן לימוד תורה ויש גם לצרף שיטת בעל העיטור רע"ו ב' ברמ"א.

(וכשיש בחדר אור אלא שאין בו כדי קריאה נוחה מותר לומר לנכרי: "אינני יכול לקרוא כי אין מספיק אור" או הבית אינו מואר יפה משום שדולק בו רק נר אחד והוא יבין מאליו להדליק נר נוסף כמבואר בסימן ש"ז משנה ברורה ע"ו ומותר להנות מהנר כל זמן שהנר הישן דולק מבעוד יום ואם אין בכלל אור אסור להנות מהאור כמבואר בסימן רע"ו א' שכ"ה ו') 

ויש להעיר מסימן תקפ"ו כ"א ומשנה ברורה פ"ז וכתב שם "זה שתוקע בו תקיעה של מצוה אינה חשובה הנאה" ולכן התיר לתקוע בשופר שהביאוהו מחוץ לתחום. ואם כן צריך עיון למה אסור להשתמש בנר כדי לראות בו להתפלל או ללמוד 

ואפשר לתרץ דההסתכלות לאור הנר בספר עצם ההסתכלות אינה מצווה אלא מכשירי מצווה וגוף המצווה היא הברכה או הלימוד שמוציא בפיו או מהרהר בלבו דברי תורה אבל ההסתכלות הוי מכשירים ובזה לא שייך לומר מצוות לאו להנות ניתנו, דהוי רק מכשירים

ודומה לנוסע כדי ליטול לולב דהנסיעה הוי איסור ולא מצוה.

עוד אפשר לחלק דעצם הנטילה או התקיעה אינה תשמיש או הנאה ולכן אמרינן בה מצוות לאו להנות ניתנו דקיום המצווה אינה הנאה מה שאין כן ההסתכלות לאור הנר הוי שימוש ולכן ההסתכלות לצורך מצוה אסורה ובפרט דהוי בזה גם חילול השם.

ומבואר בשבת קכ"ב  שמואל איקלע לבי אבין תורן אתא ההוא נכרי אדליק שרגא אהדרינהו שמואל לאפיה כיוון דחזא דאייתי שטר וקא קרי אמר אדעתא דנפשיה הוא דאדליק אהדרינהו הוא לאפיה גבי שרגא. 

כל זה שהחזיר פניו הוי בתור מחאה דהרי אין כל הנאה להישאר בחדר שגוי הדליק בו נר אלא מטעם חילול השם וכמבואר במשנה ברורה רע"ו י"א.

## **כשנמצאה טעות בס"ת לפני המפטיר, ויש בר מצוה**

### **שאלה**

נאמר במשנ"ב קמ"ג כ"ג, נוהגין שלא להוציא ס"ת אחרת בשביל מפטיר, דהיינו אם נמצא טעות אחר שכבר קראו כל הסדרא קודם שאמרו קדיש, לא יוציא ס"ת אחרת בשביל המפטיר, וסמכינן בדיעבד על אותו שקרא אחרון שעולה גם בשביל מפטיר.

מה הדין כשיש בביכנ"ס חתן המצוות שהתכונן למפטיר, האם יפטר ללא כלום ויצא בבושת פנים מבלי לעלות לתורה ?

### **תשובה**

נראה שאם הציבור מוחלים על טרחא דצבורא, מותר להוציא ס"ת שני ולקרא את קריאת המפטיר ויעלה לקריאה זו.

דהנה מקור האי דינא שלא מוציאים למפטיר ס"ת שני הרי הוא מהמג"א סק"ד בשם התשב"ץ, וטעמו הוא "שלא להטריח הציבור" ואם כן מסתבר דאם הציבור ימחול מהני מחילתו, וכמבואר במג"א קמ"ד ז' שהקשה על הנאמר שם בסעיף ג': אין גוללים ס"ת בציבור מפני כבוד הצבור. ואם אין להם אלא ס"ת אחד והם צריכים לקרות בשני ענינים, גוללים וידחה כבוד הציבור.

וצ"ע דהא בכהן גדול התירו לקרות על פה ולא התירו לגלול בציבור, ש"מ דלא אמרינן ידחה כבוד הציבור, אפילו היכא דלא אפשר בענין אחר, ואם כן ה"נ יקרא ע"פ? וצ"ל דבשלמא במקדש, היו כל ישראל, ולא מחלו, משא"כ בבית כנסת דיש מתי מעט, ומסתמא מוחלין על כבודם כדי לקיים קריאת המפטיר דשבת ור"ח. עכ"ל. וכך פסק המשנ"ב קמ"ד ט"ז.

והנה בספר (שו"ת) "מוצל מאש" סימן י"א כתב להסתפק בכל מקום שאמרו חכמים שלא יעשה כן בציבור מפני כבוד הציבור, אם רצו הציבור למחול על כבודם מה דינו, כמו במגילה שאמרו שלא יקרא יושב ואשה לא תקרא בציבור, וכיוצא ?

ומצאתי, בענין "קטן" להיות ש"ץ כתב מרן הלכות ברכות סימן נ"ג (בב"י ד"ה ומדברי רבינו) ולפי טעם זה יש מקום למנהג לומר שהציבור מוחלין על כבודם. ואם כן יש להסתפק אם בכל מקום הדין כן.

ואם תמצא לומר שהדין כן, עדיין יש לדקדק דזה תלוי במחלוקת. דהרא"ש ז"ל כתב בתשובה וכו', משמע שאף שהציבור מוחלים, אין למנותו. עכ"ל.

והנה המשנ"ב בסימן נ"ג ס"ק כ"ג כתב: אין ממנין אלא מי שנתמלא זקנו, מפני כבוד הציבור. ואין הציבור יכולים למחול על כבודם בזה.

ולכאורה משמע דגם בכל מקום לא מהני מחילה. אבל יש לדחות דשאני התם דאין פירושו מפני כבוד הציבור שהוא כנגד כבודם לפני בני אדם שתועיל בו מחילת הציבור, אלא פירושו שאין זה כבוד הציבור שישלחו לפניו יתעלה מי שאין לו הדרת פנים, להליץ על הציבור, דאף לפני מלך בשר ודם אין שולחין להליץ על הציבור אפילו אם הוא חכם גדול, אא"כ שהוא בעל צורה ויש לו הדרת פנים שנתמלא זקנו, כל שכן לפני מלך מלכי המלכים הקב"ה, דלפי"ז אין מקום כלל לומר דמהני למנותו כשרצו הציבור למחול על כבודם. עכ"ל הב"ח. ואם כן בעניננו יש מקום למחילת הציבור שהרי הנדון הוא ביטול זמנם.

וי"ל עוד, דאפילו אם נאמר כפשטות הדברים דאין מועיל מחילת הציבור, י"ל דהיינו דוקא במקום שכתוב בחז"ל שיש בזה משום כבוד הציבור כגון האי דאין גוללים בציבור דמקורו מיומא ס"ט, משא"כ בנדוננו שהתשב"ץ הוא זה שקבע דאין זה לכבוד הציבור, בכה"ג מסתבר דאם מחלו על כבודם מהני.

 

## 

## **חילול שבת עבור חולה נפש**

### **שאלה**

האם מחללים שבת עבור חולה במחלה נפשית ? להסיעו לרופא, לבי"ח להביא לו תרופת הרגעה וכדו'. השאלה היא לא אם הוא עלול לסכן חיי אדם, אלא שאם לא ניתן לו טיפול מיידי כנ"ל עלול מצבו להחמיר שבעתיים ויותר \!

### **תשובה**

מחלת נפש היא מחלה מסוכנת, כי יש לחוש להתדרדרות ושמא יהרוג אחרים או את עצמו.

 

בס"ד יום ג' ר"ח סיון יום ביאת ישראל להר סיני, מ"ה למ"ט מונים תשע"ו

לכבוד הרב היקר יהושע מנחם בלושטיין שליט"א

שלו' וברכה\!

בדבר מה ששאל, שאיתא בגמר שבין השמשות הוא ג' רבעי מיל, ולכל היותר, הוא 18 דקות, ולמה עשו נוהגים כהיום בין 30 ל35 דקות.

יעוין בביאור הלכה (סימן רסא סעיף ב ד"ה מתחלת השקיעה) שכתב אף על גב שנראה לעינים שמשך בין השמשות שהוא עד צאת הכוכבים הוא הרבה יותר מג' רבעי מיל הוא כמו שכתב הגר"א בבאורו ששעור הגמרא נאמר רק על אופק בבל או א"י, ובמדינותינו שנוטה יותר לצפון מתארך יותר, ולכן לענין סוף בה"ש אין לנו משך זמן מסוים מן הגמרא על אופק שלנו ורק תלוי לפי הראות מתי הוא ג' כוכבים בינונים אבל לא גדולים ולפי שאין אנו בקיאין איזהו בינונים צריך להמתין עד קטנים.

ולכן כיון שחז"ל לא כתבו דבריהם על כל המקומות, אלא צריך בכל מקום לבדוק אם יש כוכבים, ואין אנו בקיאים מה הם כוכבים בינונים, ולכן אנו מחמירים שצריכים כוכבים קטנים, ובזמנים אלו, כבר בוודאי יש כוכבים קטנים.

ויש בנותן טעם להביא מה ששח לי הגאון רבי מיכל פיינשטיין זצ"ל, שסיפר לו הגאון רבי יחזקאל אברמסקי זצ"ל, ששאל במכתב את מרן הרב מבריסק זצ"ל, הכיצד יתכן שרבינו תם קבע שזמן צאת הכוכבים הוא שבעים ושתים דקות לאחר ששקעה החמה, הרי אם נביט לשמים, ניווכח שהלילה ירד כבר לפני כן, ובחוץ שורר חושך גמור\!

והשיב לו מרן הגרי"ז זצ"ל: "אל תסתכל בשמים\! הסתכל בשו"ע\! שם כתובה האמת\! אין אנו מתחשבים במה שהעיניים שלנו רואות, אנו מתחשבים רק בעיניים של השו"ע"...

בברכה נאמנה

יצחק זילברשטיין

בס"ד כ"ז תמוז תשנ"ט

לבני ציון היקרים המסולאים בפז בן גיסי הגאון ר' בנימין שליט"א חיים יונה המר נ"י ועמו יעקב יצחק יונה נ"י שלו' וישע רב.

מכתבכם היקר הגיע וברוב טעמכם לה', והנה בדבר השאלה אם יש לחוש שבאמירת "גוט שבת" הוי קבלת שבת? מקור הדברים הם רע"א שהעתיקו הבאו"ה רע"א ד"ה דאיתקש, והוא דן אם נחשב לקידוש, אבל לגבי קבלת שבת, ודאי דבעינן כוונה ואם לא נתכוין אין כאן קבלה, ואפילו אם נאמר דמצוות אינן צריכות כוונה, היינו בנוגע למצוה. אבל קבלה כל עוד לא נתכוין לה בליבו לא הוי קבלה ומכיון שאמרוהו בדרך פריסת שלום, אין כאן כוונה לקבל את השבת. וגם רע"א נתכוין כשאומר "גוט שבת" בתור קידוש אבל לא בתור שאילת שלום ואפילו אם מצוות אינן צריכות כוונה, היינו בסתמא אבל לא כשאמרו במפורש לשם פריסת שלום, וראיה לדבר מאלו האומרים תהלים לפני התפילה בר"ח ובכ"ז חוזרים ומברכים על ההלל ואיך מברכים הרי כבר אמרו את ההלל בתהלים שקראו ובדרבנן אין צריך כוונה, וכבר עמד על כך הפמ"ג והעולם מתרצים שסגנון אמירת תהילים שונה מסגנון של הלל, ולכן האומרו בתור תהלים לא יצא בזה מצות קריאת הלל, ואפילו אם מצוות לא צריכות כוונה, וכך גם בעניננו שאמירת שבתא טבא, אינה מסגנון קידוש ולא יצא, כי אם בכוונה לשם קידוש,

ב. יעוין בשו"ע סימן קכ"ה שמעיקר הדין רק הש"ץ אומר נקדש והציבור אומרים רק קדוש, קדוש, קדוש... אלא שכתב המשנ"ב ס"ק ב דיש נוהגים שגם הציבור אומרים נקדש, ולענין לעומתם מנהגים יש, וכל אחד יעשה כמנהג המקום. וראוי לא לשנות מהמנהג של המקום.

ד. ממי זה הבטיח בעצמו שאין לו חשש של אמן יתומה? ומאן יאמר דלא ילמדו ממנו?

ה. אומרים מגדיל ועל נערות בבל. אולם ישנם חסידים שאומרים מגדול ושיר המעלות.

ו. הרבה מקילים כאשר הקלטות מעוררות לשמחה בלימוד תורה ובעשיית מצוות.

ז. המדקדקים במצוות הולכים לראות את אותיות התורה. אך המקום שיגרום מהומה ולהפרת הסדר בישיבה, ראוי להמנע.

ח. לא נוהגים להזהר בזה.

ט. אם יכול להתרכז ולסיים שמו"ע ולומר קדושה עם הציבור יזכה במצוות ונקדשתי.

ואחתום לבן גיסי הגאון שליט"א בברכה נאמנה ועמו יחד יעקב יצחק נ"י רעכם

(ודודך) יצחק זילברשטיין

 

## **לומר לנכרי הלויני בשבת**

### **שאלה**

האם מותר לומר לנכרי הלויני בשבת

### **תשובה**

בשו"ע נאמר ש"ז י"א השואל דבר "מחבירו "[^1] לא יאמר הלווני שמא יכתוב, נראה דבדקדוק נקט חבירו משום דברש"י שבת קמ"ח נאמר: את "מלוה" זה לכתוב על פנקסו כך וכך הלויתי, כדי שלא ישכח וכן פירש הר"ן והרע"ב והמשנ"ב ש"ז

ב, משמע דאין חשש שהלה יכתוב וכך משמע שם מהתוס' ד"ה שואל, ומפירוש ר"ת (אך הרמב"ם שבת כ"ג י"ב כתב ואסור ללוות ולהלוות גזירה שמא יכתוב, ומשמע דיש מקום גם הלוה לאסור שמא יכתוב אך יתכן דבלוה מהעכו"ם כיון דהפקעת הלואתו מותרת אין לחשוש).

ויעוין כת"ס או"ח ט' שכתב דגם ביו"ט אסור לומר לנכרי הלויני, וכ"כ המשנ"ב תקכ"ה ג' לפי"ז גם בן א"י בחו"ל אסור לו לומר הלויני ביום טוב שני, אך בן חו"ל בא"י מותר לו לומר הלויני כי המלוה בן א"י ולגבי דידיה הוי חול. וכ"כ בצל החכמה ח"ד צ'.

## 

## **כשאמר הלויני האם יש ענין לא להשתמש בזה**

### **שאלה**

בשגג ואמר לחבירו הלויני יין, האם יש ענין לא להשתמש ביין זה ולהשיבו למלוה, דהרי לכאורה מאי דהוי הוי, ומה יתקן כעת כשלא ירצה להשתמש ביין? ואם לא יכול להשיב, אולי אסור להשתמש כמעשה בשת וצ"ע.

### **תשובה**

יש מקום לחשוש שמא יכתוב כעת, ואם ישיב למלוה, ימנע מעתה ואילך את חשש הכתיבה, אמנם כתוב ברמ"א ש"ז י"א כשם שאין לווין בשבת, כך ין פורעין בשבת, ולפ"ז אסור לפרוע. אך המשנ"ב ס"ק מ"ו כתב בשם התוס' דאם אומר (הלוה למלוה) בלשון חזרה, ולא בלשון פריעה, מותר, דאית ליה היכרא. יעו"ש וא"כ גם בעניננו אולי ישיב את היין והוא נחשב צורך השבת כדי להנצל מחשש כתיבה צ"ע.

ולאחר שישיב ישאל בדרך היתר מחדש ויאמר השאילני את היין.

ובענין אם לא יכול להשיב למלוה שהסתפקנו אם מותר ללוה להשתמש ביין, יעוין באו"ה שי"ח א' ד"ה אחת

# **"אוהב ה' שערי ציון" שערים המצויינים בהלכה**

## **חידה נאה בשם מהר"י ברונא ששאלו בפורים**

בלקט יושר (ח"א או"ח עמוד ק"ג ענין ד') נאמר (בקצת שנוי לשון) היה מנהגו של בעל תרומת הדשן, לזמן אליו כל הבחורים ומקצת בעלי בתים, ביום הראשון של שבועות, ובאחרון של פסח, ובפורים כשאכלו סעודתם... וכשישבו ליד השלחן אמר להם חודו חידתי:

האיך מצינו שתרנגולת פרחה על האילן והפילה ממנו תפוח, ונפסקה הלכה שהתפוח אסור, ואם אח"כ הטילה ביצה, התפוח עם הביצה מותרים באכילה, הכיצד?

וזה פתרונו: כגון שהפילה התפוח בין השמשות של ערב שבת, ואסור לאכלו בשבת, כמבואר בשו"ע שכ"ב ג' "פירות שנשרו מן האילן בשבת אסורים בו ביום" ותפוח זה גם הוא אסור שמא בשעת נפילתו כבר נכנסה השבת, אבל כשהטילה אחר כך ביצה, נתברר למפרע שודאי יום הוא \- כמבואר במסכת ביצה דף ז'. שתרנגולת מטילה ביצה רק ביום, נמצא ששניהם מותרים, עד כאן החידה הנפלאה. (יעוין מהר"י ברונא (סימן קמ"ט)).

### **שאלה בעקבות החידה:**

כידוע אשה שילדה בן בין השמשות, מלים אותו מספק ביום השמיני שלמחרת, כי שמא כבר היה לילה בשעה שנולד. מה הדין אם תרנגולת הטילה ביצה לאחר הלידה האם יתברר מכך שהלידה היתה ביום וימולו אותו ביום השמיני מן היום? בשאלה דומה אפשר להסתפק.

היעב"ץ במגדול עוז כתב שטבע היונה היא לא לקטוף עלה בשבת כי "יונה מצאה בו מנוח" מה דינו של אדם שטעה ביער ולא יודע מתי שבת, שכידוע מספק אסור לו לעשות מלאכה בכל הימים (כמבואר בסימן שד"מ) אם ראה יונה קוטפת עלה האם מותר לו לעשות ביום זה מלאכה?

### **תשובה:**

יתכן שאי אפשר לסמוך על הטלת הביצה משום שנאמר שם במסכת ביצה למאי נ"מ שתרנגולת מטילה ביצה רק ביום? משיבה הגמ' לגבי בדק בקנה של תרנגולת מערב יום טוב ולא מצא בה ביצה ולמחרת השכים (קודם עלות השחר) ומצא בה ביצה מותרת. דודאי נולדה מערב יום טוב. שואלת הגמרא: והלא בדק? מתרצת הגמרא אימר לא בדק יפה יפה. ואפילו בדק יפה, אימר יצתה רובה וחזרה הואי". ואם כן גם בעניננו יש לחשוש שמא יצתה רובה וחזרה, וכשהטילה את הביצה כבר היה לילה. אלא דרש"י שם כתב דהיא מילתא דלא שכיחא ואם כן אולי לגבי קביעת יום הברית שהוא דאורייתא חוששים לדבר דלא שכיחא וצ"ע. ויש גם לחוש שבימנו אולי נשתנה הטבע ובפרט שהם מטילות גם בלילה ע"י שמאירים להם אור היום. ובדבר השאלה השני יתכן שאפשר לסמוך על כך וצ"ע

### ש א ל ה 

בגליון פרשת "אמור" כתבתם שאסור לעבור דרך חצר זרה כדי לקצר את הדרך מבלי רשות הדיירים, ברצוני לשאול שאלה דומה. האם מותר לאדם זר לשתות מים מברז השייך לאחרים, האם יש בזה איסור גזל? 

חיים כהן 

גוש עציון 64 ת"א.

### תשובה 

נראה לנו ששתית מים באופן חד פעמי, אין אנשים מקפידים על כך ולכן מן הדין אין איסור ומותר לשתות מים מבלי לשאול רשות על כך, אלא שמדת חסידות היא לא לשתות מבלי לקבל את רשות הבעלים. כמבואר בחושן משפט סימן שנ"ט סעיף א' שאסור לגזול אפילו כל שהוא, בין מישראל ובין מעכו"ם, ואם הוא דבר שאין מקפידים עליו, כגון ליטול קיסם מהגדר לחצוץ בו שיניו, מהדין מותר, וממדת חסידות אסור. 

### שאלה 

1. האם חייבים לומר בברכת המזון של ליל שבת: נשבות "בה" וננוח "בה" וביום "בו" ובמנחה "בם" כמו בתפילת העמידה או לא?   
2. אנו נוהגים לאכול סעודה שלישית בבית הכנסת וממשיכים בדברי תורה עד מוצאי שבת האם בברכת המזון חייבים לומר "רצה" כמו בסעודת שבת או שיש איזה שהוא הבדל בין סעודה שלישית זו לשאר הסעודות ביחס ל"רצה" ? 

מתפללי ביהכנ"ס עולי איראן אשדוד 

### תשובה 

1.  במגן אברהם מובא רק שבתפלת העמידה אומרים במעריב וינוחו "בה" ובשחרית וינוחו "בו" ובמנחה וינחו "בם" אבל בברכת המזון לא מצינו הבדלים בין הערב לבוקר ולמנחה, ולכן אין לשנות ממה שנדפס בסדורים ובכל הסעודות אומרים נשבות בה וננוח בה.   
2. המתחיל לאכול סעודה שלישית מבעוד יום וממשיך בה עד שתחשך, חייב לומר בברכת המזון רצה, ואם היה שבת וראש חודש אומר גם יעלה ויבא, ומכל מקום אם שכח להזכיר בברכת המזון "רצה" ונזכר קודם שהתחיל לומר הטוב והמטיב אינו מברך "אשר נתן לעמו ישראל" מאחר וסיים סעודתו לאחר השבת, כמו כן אם התפלל מעריב לפני ברכת המזון אינו אומר רצה, כמבואר בסימן קפ"ח משנ"ב ל"ב ובאור הלכה ד"ה מזכיר. 

(המשך מעמוד 3\) מכאן כל ההיקף הנורא של הכרת הטובה שמגיעה לה ומחזירים לה מנה אחת אפים ועומד הארון וממתינה השכינה ועומדים כהנים ולוים וישראלים וענני כבוד והכל עומדים ומכירים טובה למרים ומראים באצבע ואומרים "זה אלי ואנוהו", מה הוא גומל חסדים אף אתה גומל חסדים, הנה אנו רואים בעליל כיצד נראית הגמילות חסדים של הקב"ה, ההכרת טובה והשכר הטוב על כל מעשה טוב ועל כל גמילות חסד של האדם ואיך אפשר, שלא להיות דבק בדרכיו של הקב"ה. 

### שאלה 

נולד לי בן במזל טוב. ואני מסתפק את מי לכבד בסנדק, את אבי או את סבי מי מהם קודם? 

 אברהם י.

### תשובה

פתרון לשאלה זו נמצא בספר "לקט-יושר". יור"ד עמוד 52 דפוס ברלין. וזה לשונו: מי שיש לו בן למול ואינו רוצה להיות "בעל-בית" ורוצה לכבד אחרים משום הבאת שלום, ומשום שיש בו כבוד הבריות, חייב ליתן לאביו, קודם אביו זקנו, להיות "בעל ברית" (סנדק) אבל אם הוא ברצון אביו, יוכל ליתן לזקנו, והמנהג ליתן לזקנו משום שהעולם אומרים: מי שהוא בעל-ברית לבן נינו אינו רואה פני גהינום עכ"ל. ("בן-נינו", מסתבר שהכוונה למה שאנו קורים, בן-נכדו). 

וכתב הדרישה בסימן רס"א ביור"ד: צריך לחפש אחר יהודי טוב שיהי' "בעל-ברית" (סנדק) כדי שיבא אליהו וישב אצלו. ויש לציין בקשר לזה, את דברי בני יששכר: (במאמרי חודש תשרי מאמר ד', גדולה תשובה), שמעתי שיש מדרש שאמר אליהו: רבש"ע כיון שמדתי שאני מקנא ולא אוכל לסבול חטא ועון, פן יהיו הבעל ברית והמוהל בעלי עבירות ולא אוכל לסבול, השיב השי"ת: אכפר להם. וכו'. 

### שאלה

שמעתי שאת ברכות המפטיר לא תקנו אנשי כנסת הגדולה, אלא "אונקלוס" תקנם, האם הדבר נכון? והיכן הוא כתוב, ומהו פירוש המלה "מפטיר". 

י. נבון. 

### תשובה

הדבר כתוב בספר "הדרת קודש" הביאו גם ספר שלחן הקריאה סימן כ"ה. וזה לשונו: המחבר של ברכות ההפטרה הוא אונקלוס הגר ובראשי הברכות של הפטרה מרומז שם המחבר , ברור, נאמן, רחם, שמחנו על התורה, ראשי תיבות: גן רשע, והוא אונקלוס הגר שהיה בן אחותו של טיטוס הרשע, והוא יסד אותם. 

וכתב שם עוד: בשם ספר סדה"י ראוי לכוין בברכותיו בין בברכות שלפניה ובין בברכות שלאחריה, כי הם ענין גדול ונורא שאנו מתפללים על מלכות בית דוד שבמהרה ישוב אלינו ועל העבודה ועל גאולת ישראל, וצריכין אנו לשמוע ולכוין ולענות אמן בכוונה גדולה ועצומה, ולפי טעם זה לא היה ראוי להפטיר, כי אם אחד מגדולי ישראל וכו'. 

פירוש המלה מפטיר הוא סלוק, כמו ויפטר מפני שאול (שמואל א' י"ט) כלומר אחר ההפטרה נסתלק מתפלת יוצר וסלק הענין, ובספר דובר שלום כתב: הפטרה הוא מלשון פטרון, ופירש הערוך שהוא אב היועץ שהנביאים נקראים, אבות יועצים, שמוכיחים את עם ישראל, ומורים שביל הישר לילך בדרך טובים. 

## גדולה עבירה לשמה ממצוה שלא לשמה (המשך מעמוד 3\) 

רשע על רשעותו ואם היו שותקים באותה שעה היו עוברים על הלאו של "לפני עור לא תתן מכשול" ולו היה יודע יצחק אמתו של דבר היה משבח אותם בעבור זה שהצילו אותו מלהיות מצדיק את הרשע ומרשיע את הצדיק. 

# "אוהב ה' שערי ציון" שערים המצויינים בהלכה 

## ..."לא להוי כיסופא לנר של שבת" 

מצינו בחז"ל שהתורה מחנכת האדם לעידון כלפי הזולת, ומדגישה הזהירות מפגיעה גם כלפי הדומם. . 

"לא תעלה במעלות" הוא דוגמא לכך, וכן בהלכות קידוש "שלא יראה הפת בושתו". 

### חידה: 

היכן מצינו גם בנר שלא יראה הנר בושתו"? 

### תשובה: 

יעוין משבצ"ז תרע"ט בדין קדימת הדלקת נר חנוכה לנר של שבת בעש"ק.

וכתב הפמ"ג: "שלא יזמין השרגות (פמוטים) עם הנרות של שבת על השולחן". ועי"ש בדבריו. 

1. לענין הערתו בדין תדיר ושאינו תדיר, מחדש שלא אמרינן אם אינו לפניו, ולכן שלא יביא השרגות של שבת קודם שמדליק נר חנוכה.   
2. "גם דלא להוי כיסופא לנר של שבת" (שנוהגים להדליקו לפניו נר של חנוכה).   
   עוד נאמר ברמ"א סימן ער"ה י"ב: "נהגו לכסות הקטנים, שלא יהיו ערומים בפני הנרות, משום ביזוי מצוה". 

## יכול למנוע ברכות לבטלה, ובכ"ז אל יעשה כן. 

### שאלה: 

נפסקה הלכה בשו"ע ובלבוש סימן רצ"ו, ה', ז', דאם אין לו ממון לקנית יין להבדלה, וגם שמן לנר חנוכה, אלא או שיקנה יין להבדלה, או שמן לנר חנוכה, יקנה בממון שמן לנר חנוכה, דפרסומי ניסא עדיף, והבדלה יקיים בתפילה, והביאם גם כף החיים בסימן תרע"ט, י', ויש להסתפק מהי ההלכה כאשר שכח להבדיל בתפילה, שההלכה היא, שאם אין לו כוס יין להבדלה, וסובר שאף למחר לא יהיה לו, צריך לחזור ולהתפלל. (כמבואר בשו"ע רצ"ד, ב'). האם בכל זאת יקנה במעותיו שמן לנר חנוכה, ואז יאלץ לחזור ולהתפלל, ולכאורה הוי תפילה מיותרת ואינה צריכה, כי יכול למנעה בקניית יין להבדלה, או שמא בכ"ז יקנה שמן לנר חנוכה ויחזור ויתפלל שנית? 

### תשובה: 

נראה, שיקנה שמן לנר חנוכה, ויחזור ויתפלל שנית, ואין כאן חשש ברכה שאינה צריכה, דמאחר ונר חנוכה קודם, נמצא שאין לו מעות ליין, ואין כאן ברכות לבטלה, מאחר ובכי האי גונא חייב להתפלל שנית. 

## כשהגיע זמן הדלקת נרות שבת ועדיין לא התפללה מנחה 

### שאלה: 

כשהגיע זמן הדלקת "נרות שבת" והאשה עדיין לא התפללה תפלת מנחה. כיצד תנהג. האם תדליק נרות ואחר כך תתפלל תפלת ערבית פעמיים, או שמא תתנה תנאי שאינה מקבלת שבת בהדלקת הנר, ותדליק, ואחר כך תתפלל מנחה. 

### תשובה: 

1. אם יכולה להזדרז, ולהתפלל מנחה מיד, ואחר כך תיכף ומיד להדליק, תעשה כך.   
2. ואם מאוחר מדאי, תדליק ותתנה שאינה מקבלת שבת בהדלקה. ואחר כך תתפלל. כמבואר בכף החיים סימן רס"ג ס"ק ל"ה וז"ל: ואם נתאחרה מלהתפלל מנחה, ואין שהות להתפלל ואחר כך להדליק, נראה שתתנה קודם שתדליק שאינה מקבלת שבת בהדלקה, כי באמירת בואי כלה, ומזמור שיר ליום השבת, כמו האנשים, כדי שתוכל להתפלל מנחה אחר כך. עכ"ל.   
3. ואם גם לזה אין פנאי, תדליק ותתפלל ערבית שתים. וכמבואר במשנ"ב סימן רס"ג מ"ג וז"ל: ואם אין שהות, יותר טוב שתתפלל ערבית שתיים, מלכנוס ח"ו בספק חלול שבת. (ויתכן שאם הבעל בבית, עדיף שהוא ידליק והיא תתפלל מנחה, ואעפ"י שעיקר מצות הדלקת הנר מוטלת עליה כמבואר בסימן רס"ג ג'. עדיף שתעשהו שליח להדליק, ותוכל להתפלל מנחה, והוא דהידור מצוה- שבתפלת מנחה, עדיף ממצוה בו יותר מבשלוחו)   
   ובכף החיים רס"ג ה' כתב: ולענין הטמנה, אף דלכתחילה צריכה להקדים הטמנה להדלקה, מכל מקום בדיעבד אם הדליקה קודם, לא נאסרה אלא במלאכה שאסור בין השמשות. אבל הטמנה לא נאסרה בדיעבד ח"ס סימן ס''ה. 

## מתי לבטחון יש תקוה 

### ויירא יעקב מאוד ויצר לו (לב-ח). 

ופירשו חז"ל שנתיירא שמא יגרום החטא. ויש להבין הרי האבות היו  במדרגה הגדולה בבטחון וכמו שהיו במדרגה גבוהה בשאר עניני השלמות ומכש"כ כאשר שמע בנבואה ההבטחה מפי הקב"ה ואעפ"כ חשש שמא יגרום החטא, ומדוע? 

ומבאר הגאון רבי אהרן קוטלר זצ"ל, משום שהחטא גורם שיטלו מהאדם מה שהבטיחוהו כדי לגבות ממנו חובו שנוצר ע"י חטאו. וכמו למשל איש נדיב שהבטיח לתת לרעהו מתנה הגונה ואח"כ נתחייב הלה אליו, הרי יגבה חובו ממה שצריך לתת לו עפ"י הבטחתו, כמו"כ גובה הקב"ה בטובתו.

ומי שהוא רשע שיש עליו חובות הרבה להקב"ה הרי יש בו סתירה גדולה אם יש לו בטחון. ועוד שיש בדבר זה חומרא של חציפות יתירה ח"ו כלפי מעלה. כי אחרי שבוטח בהקב"ה ומכיר כי הכל שלו ומייחל אלא שישפיע עליו מטובו, האיך באותו זמן ימרוד ויעשה נגד רצונו. ונמצא שדוקא מצד הבטחון יש חומר בחטא.

##  ברכה על נר שאשה אחרת הדליקה, האם נחשב לקבלת שבת?

שאלה :

אשה שהתארחה בבית הבראה, בבואה להדליק נרות שבת, ראתה נרות דולקים, משום מה היה נדמה לה שבעלה הדליקם. וגם טעתה וחשבה שיכולה לברך עליהם, עמדה וברכה. משבעלה אמר לה שהנרות שברכה עליהם אשה אחרת הדליקתם, והוא הכין לה נרות אחרים שעדיין לא הודלק, עמדה והדליקתם וברכה בשנית. השאלה היא האם נחשבת הברכה הראשונה לקבלת שבת ועל כן אסור היה לה להדליק ולברך שנית, או לא?

לוי יצחק הרניק רח' חנקין 101 חולון.

תשובה

מסתבר שאין בברכתה הראשונה משום קבלת שבת, מאחר ויצאה לבטלה, ונאמרה בטעות, על נר שלא הדליקה. ויתכן שגם אם הדליקה נרות של אשה אחרת מתוך טעות, ברכתה לבטלה ולא קיימה בזה מצוה, ותדליק שנית נרותיה בברכה

ויעויין בט"ז סימן ת"ר ב' במעשה שאירע בראש השנה בעיר שנגנב השופר, ושלחו נכרי להביא שופר מעיר אחרת, ונתעכב בדרך והגיע ביום שני של ראש השנה שחל באותה שנה בערב שבת לפנות ערב אחרי שצבור קבל שבת. נסתפקו הצבור אם אפשר לתקוע בשופר אחרי קבלת שבת כשעדיין יום, והשיב הט"ז שקבלה בטעות היא, שאילו היו יודעים שהשופר בדרך אליהם לא היו מקבלים שבת ולכן יכולים לתקוע בו, לפי זה גם בעניננו אילו היתה יודעת האשה שצריכה עדיין להדליק הנר לא היתה מקבלת שבת.

ואין להקשות ממה ששנינו בסימן תרע"ט משנ"ב ט' באשה שהדליקה נר שבת תחילה ושכחה להדליק נר חנוכה תחילה (ואין לה בעל שידליק) תבקש מאחר שידליק נר חנוכה ויברך להדליק נר של חנוכה והיא תברך ברכות האחרות ומשמע שאם אין לה ממי לבקש שידליק עבורה איבדה את מצות נר חנוכה ולמה לא נאמר שקבלת השבת בטעות היא ויכולה להדליק כעת נר חנוכה.

ויש לתרץ שמאחר והטעות הוא בדבר צדדי שלא הדליקה נר חנוכה אין בזה כדי לעשות את קבלת השבת לטעות, ואינו דומה למקרה שעליו דן הט"ז שהשופר מעיקרי תקפו של ראש השנה הוא ואנן סהדי שלא היו מקבלים שבת אילו היו ידועים שבקרוב יקבלו שופר, וגם הרי המתינו לשופר שיבא ובטעות העריכו שלא יגיע אליהם שוב, מה שאין כן אשה ששכחה להדליק נר חנוכה דומה היא למי שקיבל שבת ושכח להתפלל מנחה שאין זה עושה את הקבלת שבת לטעות, כמבואר בסימן רס"ג ט"ו.

מה שאין בנדון שאלתנו שהברכה הראשונה לבטלה היתה ועצם הקבלת שבת כולה טעות היא, ולא בגלל סיבות חיצוניות, לכן טוב עשתה שהדליקה וברכה שנית.

# "אוהב ה' שערי ציון" – שערים המצויינים בהלכה

## אורחות במלון המדליקות נר שבת במקום אחד

### שאלה:

ישנם בתי מלון הנוהגים להקצות שלחן אחד בחדר האכל, שהאורחות ידליקו עליו נרות שבת. הנהלת המלון אינה מרשה להדליק בחדרים, מחשש שריפה. כיצד יש לנהוג לדעת מרן שכתב בשלחן ערוך סימן רס"ג ח': "ב' או ג' בעלי בתים, האוכלים במקום אחד, נכון לחוש לסוברים שהמדליק השני לא מקיים מצוה". ולשיטתו, האורחות המדליקות אחר שהדליקה הראשונה, לא מקיימות מצוה, וכשמברכות, יש חשש ברכה לבטלה.

### תשובה:

לדעת מרן בעל השלחן ערוך, רק הראשונה יכולה לברך, ולא הבאות אחריה. וכך כתב השיורי ברכה (רס"ג ג') עקרת הבית תברך וכלתה או בתה ישמעו את הברכה ותדלקנה אחריה. ואל יברכו ברכה נוספת. (והערוך השלחן רס"ג ז' כתב: שבנות ישראל במדינתו נוהגות לברך כל אחת בפני עצמה, אף כשהן אצל הוריהן).

ומהיושר שבשאלתנו, אף אחת מהאורחות לא תזדרז להדליק ראשונה ולברך, כי בזה היא מקפחת את האורחות האחרות שהרי גם הן חייבות במצות נר שבת ולמה יפסידו?

וגדולה מזו מצינו בנר חנוכה, דמי שיש לו שמן בצמצום, ולחברו אין כלום, עדיף שהוא ידליק בכל לילה נר אחד ויתן גם לחבירו, משידליק הוא כפי מספר הימים (יעוין משנ"ב תרע"א ו') ואם כן למה בעניננו תקפח הראשונה את האחרות?

ולכן נראה שהדרך הישרה היא, שכל האורחות תתאספנה להדליק נרותיהן כאחד, ואחת מהן תברך בשליחות כולן, ותוציא אותן בברכתה. וטוב מזה היה, אילו היו כולן יכולים להשתתף בנרות וכל ההדלקה תהיה בשותפות.

דברנו אמורים לנוהגות כדעת מרן, אבל הנוהגות כשיטת הרמ"א, יכולות להדליק ולברך גם לאחר שהדליקה הראשונה, כי לשיטתו, רבוי האור מצוה היא וגם אפשר לברך עליה.

תלמידים האוכלים בחדר האוכל שבישיבה, מהראוי שהם עצמם ידליקו נרות שבת, ולא אחד מעובדי המטבח. כי התלמידים סמוכים על שלחן עצמם, ולא על שלחנו של העובד. ומהראוי שהתלמידים יטילו גורל, וכל ערב שבת ידליק תלמיד אחר, ויברך בשליחות כולם. ואם רוצה אחד התלמידים להדליק גם בחדרו, ישמע את הברכה מהמברך בחדר האוכל, ויצא ממנו ידי חובת הברכה.

## נר שבת שהניחו למעלה מעשרים אמה?

### שאלה

נסתפקנו מה הדין בנר שבת שהניחו למעלה מכ' אמה, האם לא יצא ידי חובתו כמו בנר חנוכה, או שמא יש לחלק שנר חנוכה עשוי לפרסומי ניסא ולמעלה מכ' אמה לא שולטת העין, ולכן לא יצא ידי חובתו מה שאין כן נר שבת שמצותו להאיר, ולכן גם למעלה מכ' אמה כשר אם הוא מאיר.

והנה במסכת שבת דף כ"ב נאמר: נר חנוכה שהניחה למעלה מכ' אמה פסולה כסוכה וכמבוי, ולא נאמר נר חנוכה ונר שבת שהניחם למעלה מכ' פסולים, משמע שנר שבת כשר אף למעלה מכ' אמה. האם הדברים נכונים?

### תשובה

הסברא נוטה שנר שבת שהניחו למעלה מכ' אמה יצא ידי חובתו אלא שבשאלות ותשובות מהרי"ל דסקין קונטרס אחרון סימן ל') דן בשאלה זו וכתב דלא יצא, שאם לא כן, משכחת לה שיוכל להדליק בפסולי שמנים (שאסרו חכמים להדליק בהם מחשש שמא יטה) באופן שיניחם למעלה מעשרה קומות ואז אין חשש שמא יטה לשיטת התנא המובא במסכת שבת דף קמ"ט. הסובר כך ואם כן מוכח שהמניח נר שבת למעלה מכ' אמה לא יצא ידי חובתו, עד כאן דבריו הק'. 

ולולא דבריו אפשר היה לומר שהמניח למעלה מכ' אמה יצא ידי חובתו, אלא שלא פלוג רבנן ובכל אופן פסלו את השמנים שקיים כלפיהם חשש של שמא יטה וגם מה שכתב שלתנא המבוא במסכת שבת דף קמ"ט אין חשש של שמא יטה דוקא אם מניח למעלה מכ' אמה, לא זכינו לראות זאת בגמרא.

הראיה שהביא הכותב שנר שבת למעלה מכ' אמה יצא האם לא כן תכתוב זאת הגמרא, ראיה זו אפשר קצת לדחות דנר שבת לא שכיח שיניחנו למעלה מכ' אמה וגם בדרך כלל לא מאיר מגובה רב כזה מה שאין כן נר שבת שכיח הוא שאדם הגר בקומה גבוהה יניחו בחלונו.

"אוהב ה' שערי ציון" שערים המצויינים בהלכה

נקלעה בדרך בזמן הדלקת נרות שבת

שאלה:

משפחה שסיימה טיפול בבית חולים בערב שבת בזמן הדלקת נרות, ולא תספיק להגיע לביתה מבעוד יום, כיצד יקיימו מצות הדלקת נרות שבת?

תשובה:

א. אם אפשר לטלפן הביתה לאחד השכנים ולמנותו שליח שידליק בביתם נר שבת יעשו כך. ונראה שהיא הדרך המובחרת [^2].

ב. אם אין לשכן מפתח, וכדומה, יטלפנו לשכינם או לקרוביהם שידליקו עוד ב' נרות בשליחותם עבורם, ויאכלו אצלם. ובאותה ברכה שמדליקים השכנים או הקרובים עבור עצמם ידליקו גם עבור משלחיהם האורחים שלהם[^3].

ג. אם אי אפשר לטלפן, תדליק האשה נרותיה בחדר האוכל של בית החולים, ותברך עליהן, ותאכל שם לאחר שתשמע קידוש[^4].

ד. אם לא יכולה לאכול שם, תדליק את נורת החשמל או נרות בשביל החולים הנמצאים שם ותברך [^5]. ואע"פ שהיא עצמה תאכל בביתה, ולא בבית החולים, בכל זאת מצות הדלקת נרות שבת בידה.

ה. לא הדליקה בבית חולים והיא בדרך, תכנס לבית יהודי ותבקש מבעלת הבית שתקנה לה שני נרות ואם בעלת הבית עדיין לא ברכה, תדליק ותוציא גם אותה, ואם כבר ברכה, תדליק בלי ברכה, שהרי מתווספת שמחה יתירה על ידי הדלקתה[^6] ובזה גם מקיימת מצות הדלקת נר שבת כיון שעוסקת בהדלקת נר שבת.

## היתה בבית הוריה ומחמת טרדה לא הדליקה נר שבת

### שאלה

בערב יום הכפורים שחל בשבת נסע בעלי לישיבה, ואני שהיתי אצל הורי עם תינוקת בת חצי שנה. 

סמוך לשעת הדלקת הנרות התעורר צורך מיידי לטפל בילדה (ששילשלה) עקב כך הוסחה דעתי מן ההדלקה ולא הדלקתי נרות של שבת ויום הכפורים מאז הוספתי כקנס נר אחד נוסף. 

שאלתי משנולד לי בס"ד ילד נוסף האם אוכל להחשיב את נר הקנס כנר שלו ולא להוסיף נר של הקנס. (אני נוהגת להוסיף נר לכל ילד).

### תשובה:

אי אפשר לפטור נר של קנס בנר שנוהגים להוסיף על כל ילד שנוסף, מאחר ואם לא תוסיף האשה נר עבור הילד הנוסף, פירושו של דבר שהיא מתחמקת מהקנס.

אלא שבמקרה דידן יתכן שהאשה פטורה מקנס מכמה סיבות.

1. הרמ"א בסימן רס"ג א' כתב: "האשה ששכחה פעם אחת להדליק מדלקת כל ימיה ג' נרות. וכתב המשנה ברורה ז': "אם נאנסה ולא הדליקה כגון שהיתה בבית האסורים וכיוצא בזה, אין צריכה להוסיף" ונראה דיתכן שאשה שהיתה חייבת לטפל בילדה בת ששה חדשים ששילשלה, ובנוסף לכך אימת יום הכפורים והסדר השונה בערב יום הכפורים מצד זה יתכן שדומה לאונס, ואעפ"י שאינו אונס הדומה לאונס בית האסורים, בכל זאת יתכן שאין לקנוס בזה.  
2. בסימן רס"ג סעיף ח' נאמר: שניים או שלושה בעלי בתים האוכלים בבית אחד, יש אומרים שכל אחד מברך על מנורה שלו, ויש מגמגם בדבר, (טעמם משום שבין כך יש שם אורה מרובה מנרות שהדליק הראשון) ונכון ליזהר בספק ברכות, ולא יברך אלא אחד, הגה, אבל אנו אין נוהגים כן, (אלא כדעה ראשונה) משום שכל מה שמתוסף אור יש יותר שלום בית ושמחה).

והנה לשיטה השניה בשלחן ערוך אין כל חיוב על האשה להדליק מאחר וההורים הדליקו נרות שבת, ושוב אין חיוב על האשה ואפילו לדעת הרמ"א שכתב שאנו נוהגין לכתחילה כדעה ראשונה, בכל זאת אין לנו להוסיף על הקנס, כיון שהקנס נאמר בשכחה ולא הדליקו כלל אבל לא כאשר לא הוסיפה שמחה ושלום בית, (יעויין באו"ה ד"ה שכחה) וביחוד אם לא היה חדר נפרד שאז בודאי לא נתחייבה בהדלקת נרות ממש כי אם בהשתתפות בפרוטה, כמבואר שם בסעיף ז'.

ולכן במקרה דידן נראה לנו שאין לקנס בהדלקת נר נוסף ויעויין ברבבות אפרים קפ"ד שדן באשה שהיתה עסוקה וידעה שהוא זמן הדלקת הנר ועד שגמרה עבר הזמן אם נקרא אונס.

כל מה שכתבנו הוא הנראה לענ"ד, אולם שמענו מת"ח אחד שאצלו אירע מעשה כזה שאשתו שכחה להדליק נר שבת, ולשבת הבאה הדליקה נר נוסף כקנס ומשנולד להם ילד לאחר מכן שאלו את אחד מגדולי ההוראה שליט"א ופסק להם שהנר הנוסף עולה להם גם במקום הקנס, והוסיף שבכ"ז אם לא קשה שיוסיפו עוד נר

(המשך מעמוד 3\) ג. יש לו שמן זית וחייב להדליק נר סתם?

1\. שמן של ערלה שהוא מהנשרפים. 2\. שמן שנתערב בו בשר וחלב. 3\. אם הכין נרות שעוה ובעודו עסוק בזה הביאו שמן זית ידליק בנרות שעוה (שערי תשובה בשם שבות יעקב) 4\. אין להדליק קצת משמן זית וקצת משעוה באר היטיב תרע"ג

בשם שער אפרים.

## "לדוד מזמור" שאומרים בהכנסת ס"ת, האם עולה גם לשיר של יום? כשהצבור אומר בליל שבת "ויכולו", וגם הוא בתפלת לחש ב" ויכולו". כאשר שומע בתפלת לחש קריאת התורה.

### שאלה:

1. בימי החנוכה הייתי לחוץ בזמן נתעוררתי בשאלה. האם אפשר לומר לפני הכנסת הספר תורה לארון הקודש היום יום ראשון בשבת... (לאלו שאומרים מזמור זה ביום א' גם בחנוכה) "לדוד מזמור" ויעלה גם לשיר של יום וגם לשם לווי הס"ת, או שמא יש בזה משום אין עושים מצוות חבילות חבילות.  
2. כאשר הצבור אומר בליל שבת ויכולו, ואחד מהמתפללים עדיין בתפלת לחש וגם הוא אומר אז "ויכולו" האם עולה לו ה"ויכולו" שבאמצע התפלה במקום זה שאומרים אחר התפלה מאחר ואמרו יחד עם הצבור.  
3. אם עומד בשמונה עשרה והצבור קורא בתורה והוא לא ימצא אחר כך מנין לקריאת התורה האם ישתוק ויקשיב לקריאה?

א. י. ז. בני-ברק.

### תשובה:

1. לכאורה נראה שאין בזה משום: "אין עושים מצות חבילות חבילות" מאחר ואין חיוב לומר פרק זה אלא אם כן נמצא בביכנ"ס בשעה לווי ספר התורה, אבל אם לא נמצא אז, אין חיוב לאומרו, ויכול הוא ללות את הס"ת בפרק זה גם כאשר נאמר בתור שיר של יום. והנה לפעמים קורה שאדם קורא תהלים והגיע עד אחרי אשרי, ואח"כ מתפללים מנחה בביהכנ"ס, ונראה שאינו צריך לומר שנית אשרי, לשם מנחה. כמו כן קורה שאומר בבוקר תהלים והגיע עד אחרי: "מזמור שיר חנוכת" ואחר כך עומדים להתפלל שחרית, נ"ל שאין צריך לאומרו שנית (לפי נוסח אשכנז שמתחילים התפלה במזמור שיר חנוכת)  
2. בצי"א חי"ד כ"ד נאמר שהמתפלל שמו"ע בליל שבת ומאריך בתפלתו והצבור התחיל לומר "ויכולו" והוא עדיין עומד באמצע תפלתו בויכולו יכול לאמרו עמהם יעלה לו במקום האמירה שלאחר השמו"ע וירויח בזה מה שנאמר בפרמ"ג רס"ח (משבצות ה') דבליל שבת יהדר אחר מנין, משום דויכולו צריך לאומרו בעשרה עדות לקב"ה והוא כמו: ונקדשתי בתוך בני ישראל. וכעי"ז כתב הכף החיים ק"ט ל"א דאפילו אם שומע מביכנ"ס אחר קדושה והוא עומד במחיה המתים יכול לענות עמהם. ואעפ"י שאח"כ בביכנ"ס שלו אומרים חזרת הש"ץ וקדושה והוא עתיד לענות עמהם. (אמנם לגבי ויכולו צריך לאומרו אח"כ שנית, משום דמבואר בא"ר בשם המדרש ובכף החיים ס"ק ל"ג ל"ד בשם האר"י ז"ל שיש לאמר ויכולו ג' פעמים.  
3. ונראה גם שאם עומד באמצע שמו"ע ושומע קריאת התורה יכול לשתוק ולשמוע מהם. וגדולה מזו ראיתי מסתפקים אם יכול לשמוע קידוש באמצע שמו"ע. וכמו כן שמענו שאדם גדול שאל את החזו"א אם יכול להפסיק באמצע שמו"ע כדי לשמוע ברכת כהנים והשיב לו שהרשות בידו לעשות כך (כלומר אין חיוב דהוי כעם שבשדות אבל הרשות בידו).

אולם בספר "לב אברהם" כו' מסיק שמאחר וחיוב שמיעת קריאת התורה מוטל רק על הציבור ואם ישנם עשרה השומעים קריאת התורה אין חיוב לאחרים לשמוע (לכמה דעות) אין להפסיק בשמיעה ולא דומה לקדושה.

(המשך מעמ' הקודם)

מי שא"א לו לעסוק בתורה ועוסק, אדרבא שמחה היא הרי מלפניו. אך לפי דברי הט"ז יבוארו הדברים. שלימוד נקרא זה שלומד הלכות פסוקות בלי עיון ופלפול. ועסק נקרא הלומד בעיון לדמות מילתא למילתא. להקשות לתרץ לבנות ולסתור ולהוליד דינים חדשים. לכן ה' בוכה על מי שאפשר לו לעסוק בתורה שה  ????

(סוף בעמ' 2\)

## "מגן אבות" לחולים בלבנון

### שאלה:

חולים הנמצאים בלבנון ומתפללים במחנה צבאי בליל שבת. האם אומרים מגן אבות או לא?

### תשובה:

ברכת "מגן אבות" נתקנה מפני סכנת המזיקים שבתי כנסיות שלהם היו מחוץ לעיר בשדה, וכדי שהמאחרים לבא לביהכנ"ס לא ישארו שם לבד תקנו שהש"ץ יאמר "מגן אבות" ויאריך בה ובמשך זמן זה יסיימו גם המאחרים את תפילתם ולכן נפסקה ההלכה (בסימן רס"ח) שאין אומרים ברכת מעין שבע בבית חתנים ואבלים משום דליכא טעמא דמאחרין לבא שיהיו נזוקין, וכתב הכף החיים (בסימן רס"ח נ') וכן עשרה שפרשו מן הצבור והתפללו במקום שאינו בית כנסת קבוע בספר תורה, אין אומרים אותה, וכן הבורחים מן העיר לכפרים מדבר באפל ומתפללים בכפר אין אומרים אותה וגם המשנה ברורה (כ"ד) פסק כך שאין אומרים "מגן אבות" אלא כשיש קביעי לאיזה ימים ויש ספר תורה אצלם וכמו בירידים שאז דומה לבית כנסת קבוע.

לפי זה החולים המתפללים בביכנ"ס שבמחנה צבאי ויש להם ספר תורה עמהם אומרים "מגן אבות". אבל אם אין להם ספר תורה אין אומרים "מגן אבות". ויש לצין שמנהג ירושלים הוא לומר מגן אבות גם בבית אבלים וחתנים כמבואר בלוח א"י אבל מנהג זה הוא רק בירושלים בלבד ולא באנשי ירושלים הנמצאים בלבנון או במחנה צבאי.

## יש רועה אשר הוא כאינו ולא תהי' עדת ה' כצאן אשר אין להם רועה (כז-טז)

מבאר המלבי"ם שחסרון רועה לעדר אינו מורגש דוקא בהעדר הרועה בלבד, אלא גם מצד זה שמתמנים מנהיגים פחותי ערך שאינם נבדלים משאר העם, וזה דומה לעדר אשר אין להם רועה, והתיישים הם העומדים בראש העדה, שבודאי אינם יכולים לדאוג לצרכי העדר,

וכך הם עדת ה', שאם אין פרנס חשוב ומורם מעם מתמנים הפחותים שעינם לבצע וכבוד ואינם דואגים לטובת העם.

השתדלתי עד כמה שאפשר...\!

לאחר שהגיע רבי אריה לוין לגבורות, הציע לו אחד ממעריציו שיחוס על בריאותו ויקבע לו שעות קבלת קהל, לבל יטרידוהו כל כך ויפריעו את מנוחתו. השיבו ר' אריה אספר לך מעשה שהיה: בחג הפורים הייתי חלוש ביותר, חשבתי, הנה באים אנשים ומביאים אלי "משלוח מנות", ואין בידי להשיב להם כלום. החלטתי לא לפתוח הדלת ואמנע עצמי מלהשיבם ריקם. נעלתי הדלת. לאחר זמן קט והנה דפיקות בדלת, התעלמתי ולא עניתי. מיד חשתי בלבי: אפשר שאינני נוהג כשורה? מיד נשמעה נקישה נוספת תוך כדי היסוסים שמעתי שהמבקר מתרחק והולך. הרגשתי נקיפת מצפון ומיד פתחתי. מה הצטערתי כאשר הבחנתי כי הנוקש היה זה... כבודו בעצמו, המציע לי כעת לנעול הדלת בפני מבקשים נוספים...

מכאן עלינו ללמוד שכל המונע מאחרים טובה אינו מונעה אלא מעצמו.

## "מגן אבות, ומזמור "ה'-רועי" במנין ארעי

### שאלה:

1. מנין ארעי שהתארגן בליל שבת בבית חולים, או בשאר מקומות שלא בבית כנסת קבוע, האם אומרים שם "מגן אבות"?   
2. "מזמור לדוד ה' רועי" שאומרים לפי מנהג ספרד, האם לאומרו במנין ארעי.

### תשובה:

שנינו בשו"ע רס"ח י'. "אין אומרים ברכה מעין שבע, בבית חתנים ואבלים". ומבואר במשנ"ב שם, דיש בזה חשש ברכה לבטלה. אלא אם יאמר "מגן אבות" בלבד, בלי בא"י, תחלה וסוף. לאור זאת גם בשאלתנו כשהמנין לא קבוע אין לאומרו.

אך ה"כף החיים" בשם "בן איש חי" ועוד פוסקים, כתבו לאומרו, גם במנין שלא קבוע, וגם כשאין שם ספר תורה. לכן אם נמצאים בין הצבור מהנוהגים כ"כף החיים" יכול אחד מהם להיות ש"ץ ולאומרו.

אולם הנוהג כדעת השו"ע, שלא התפלל תפלת ערבית, יתכן שלא יוצא ידי חובתו כשישמע "מגן אבות" מש"ץ זה, שדוקא בבית כנסת קבוע יוצא ידי חובתו, כמבואר בסימן רס"ח י"ג, ולא בבית כנסת ארעי, והברכה לשיטת השו"ע היא לבטלה.

ב. כתב הערוך השלחן רס"ח י"ז במקומות שאומרים אחר קדיש שלם, מזמור לדוד ה' רועי, וחצי קדיש וברכו, גם זה אינו אלא במנין קבוע כמו ברכת מגן אבות. ויש טועין בזה, וצריך להזהירם על זה. עכ"ל. (ויעוין משנ"ב נ"ה א': כאשר טוב למעט בברכות, כך טוב למעט בקדישים. ועיין באחרונים שקראו תגר על זה, שנאספים עשרה בני אדם ואומרים קדישים על פסוקי תורה או משנה או גמרא. עכ"ל.

## החובה לצאת מהשפעת השיגרה וההרגל

## למה הרעות לעם הזה (ה-כב)

אמר הכתוב "שאו מרום עיניכם וראו מי ברא אלה" ויש להתבונן למה צריכים לעורר את האדם דוקא במה שישא עיניו למרום וכי על הארץ אינו יכול לראות מי ברא אלה? הרי אם יסתכל אדם בארץ ובברואים שעליה בבעלי החיים ובצומחים וגם בדוממים אלפי אלפים מינים ממינים שונים ועל כולם בבחיר הבריאה-האדם, הרי יתפעל ויתרגש על החכמה הנפלאה המצויה בכל הבריאה וגם בזה הרי יראה מי ברא אלה ומדוע נאמר דוקא שאו מרום עיניכם? אלא התשובה אומר הגרי"ל חסמן זצ"ל שבדברים אשר האדם מורגל בהם ורואה דברים שיהיו הנפלאים ביותר על הארץ שהוא דורך עליה לא יתעורר ולא ירגיש ויהיה שקוע בתרדמה רוחנית עצומה אפי' למראה הפלא הגדול ביותר אם רק התרגל מזה כמה לראותו. וכדי שירגיש ויחוש צריך האדם ללימוד התורה שזה נותן לו את  עירנות החושים הנכונה להיות פוקח את עיניו ולראות הכל וכוחה.

ואמרו חז"ל שמשה רבינו בשעה שאמר למה הרעות לעם הזה רצתה מדת הדין לפגוע בו אלא שראה הקב"ה שבשביל צערם של ישראל אמר משה כן, לא נענש, אל עם כל זה נחשבו הדברים מיותרים שלא היו צריכים להאמר. אז אם משה רבינו נתבע על הבחנה לא מדויקת אפי' זה הגדול בענקים, אז כמה צריכים לרעוד אזובי הקיר שההרגל מטעה ומסלף את ההבנה, והראי' הנכונה מגששת באפילה.

ועבודת האדם עלי אדמות צריכה להיות מכוונת לא להתפס להרגל ולשיגרה. לפקוח את עיניו לדעת שהאלקים בשמים ואתה על הארץ וע"כ יהיו דברים מעטים ומעשיך הטובים מרובים.

## כיצד לנהוג כשהאב נשתטה ואינו ראוי להוציא משפחתו בקידוש?

### שאלה:

לדאבוני עבר אבי משבר נפשי חמור, ואושפז בבית חולים למחלות נפש, כעת החזירוהו לזמן מועט הביתה והתעוררה בעיה כיצד לנהוג בקדוש בשבת.

אם אבי יוציא אותי בקדוש ידי חובתי, כמו שנהוג היה בבית עד כה, ספק גדול אם אצא ידי חובה, כי חוששני שעדיין לא נתרפא לגמרי ממחלתו, ואם אקדש אני לעצמי, עלול להיות שהדבר יפגע באבי ויעלב ומחלתו תחריף, איך עלי לנהוג במקרה כגון זה?

י. ש.

### תשובה:

קיימת עצה פשוטה, והיא, שהבן יעמיד לפניו[^7] על השלחן, בקבוק יין, וכשהאב יקדש יאמר גם הבן את כל הקדוש בשקט, על בקבוק היין שישמש במקום גביע יין[^8]. ולאחר הקידוש ישפוך הבן שיעור מלא לוגמיו יין מהבקבוק לכוס וישתה, ואעפ"י שלא החזיק את הכוס והיין בידיו בשעת קדוש יצא ידי חובתו, כי החזקת הכוס בשעת הקידוש אינה מעכבת בדיעבד, כמו שמוכח בסימן קפ"ג משנ"ב כ', וכך משמע גם מהמשנ"ב רע"א ע"ח.

הבעיה תתעורר כאשר בני המשפחה הם רבים, וכל אחד מהם יצטרך לקדש לעצמו, בשקט, ולהעמיד בקבוק יין לכל אחד ואחד אי אפשר משום שהדבר יראה מוזר בעיני האב באופן זה יש לעיין ולמצא עצה כיצד לנהוג, כי שנים אינם יכולים לקדש על כוס אחד כמבואר בחזון איש אורח חיים סימן כ"ט ג' שכתב: נראה שאם שנים מברכים על כוס אחד ודאי לא קיימו מצות (קדוש) על הכוס, והיינו טעמא, או שאינו יכול לצאת כשהכוס ביד חברו או שאין שנים מברכים על כוס אחד, עכ"ל ויתכן שדברי החזון איש נאמרו רק כשמקדשים על כוס המחזיק רביעית אחת יין אבל כאשר כמה רביעיות יין בבקבוק יכולים אולי לקדש כמה אנשים כפי שעור הרביעיות שבו, ויעוין באו"ה סימן רע"א ד"ה דאיתקש.

עצה נוספת קיימת, אם המשפחה נוהגת תמיד ליטול ידים ואחר כך לקדש, שאז יאמר את הקדוש עם האב בשקט, אלא שבמקום בורא פרי הגפן יאמר הבן המוציא לחם מן הארץ, ויהי' הקדוש של הבן על הפת ואחר הקידוש  לא יטעם מהיין אלא ימתין עד שהאב יבצע את הפת ואז יאכל יחד עמו. 

ובעצם השאלה יש לציין את שיטת הבית יצחק חלק אבן העזר ח"ב תשובה ב' שכתב, שאדם שכל מעשיו בשכל אלא שעושה דברים של שטות לפעמים, מחמת פחד ומרה שחורה, אין דינו כשוטה, ומעשה שהיה באשה נשואה שנשתטה ודברה הרבה, וכחמישה לילות לא נתנה שנה לעיניה, ולפעמים קרעה כותנתה, ולפעמים הלכה וראשה פרוע בבית וכו' ובשאר דבריה התנהגה ככל אדם וכששאלוה למה קרעה בגדיה ענתה משום שרע לה מאד כי בעלה ברח ממנה, מציין על עובדא זו הבית יצחק את דברי רש"י בחגיגה דף ג', אימור "גנדריפס" אחזיה, אני שמעתי חולי האוחז מחמת דאגה, שאין דינו כשוטה, הרי שהעושה מעשים של שטות מתוך חולי ומרה שחורה, אין דינו כשוטה, ואף שבגמרא, נאמר שהמקרע כסותו הרי הוא לכל הדעות כ"שוטה", היינו דוקא כשאין נראית סיבה במה לתלות הדבר וכך כתב הבית אפרים בסימן פ"ט, לפי זה אדם הסובל ממשבר נפשי כתוצאה מדאגה או מסיבה דומה אין דינו כשוטה, ולכן טוב יעשה הבן אם יביא את הדברים לפני מורה הוראה כי יתכן שהאב דינו כבריא, ויכול להוציא בני ביתו בקדוש,

 (המשך בעמוד 3\)

## יין שיתכן שעמד כמה שעות "מגולה" האם פסול לקדוש?

### שאלה:

 בשלחן ערוך[^9] נאמר שאין מקדשין על יין מגולה, ואפילו בזמננו

שאין הנחשים מצויים, בכל זאת אין מקדשים עליו משום "הקריבהו נא לפחתך" (כלומר למלך אין מגישים יין כזה, ולכן פסול הוא גם לקידוש) והמשנה ברורה הוסיף: שאם עמד שעה מועטת מגולה אין להקפיד על כך בימנו כל זמן שלא גמר טעמו וריחו.

מהי ההלכה בבקבוק יין גדול שמצאוהו מגולה ולא ידוע אם עמד כך רק שעה מועטת או כמה שעות האם אפשר להתירו לקדוש מחמת "ההפסד-המרובה" שבדבר? יש לציין שלא מורגש שטעמו וריחו נמר.

הר"ר ז. ק. חולון

### תשובה

ר' עקיבא איגר בהגהותיו לשלחן ערוך כתב ואפשר שיין שנתגלה (וכל יתר הפסולים המנויים שם בשלחן ערוך) כשר להבדלה ולקדושא רבא דלא גרע משכר.

ואמנם הבאור הלכה דחה דבריו[^10], אבל יתכן שבמקרה זה שלא מורגש שנמר טעמו, ולכל היותר היה מגולה רק כמה שעות ויתכן שהיה מגולה רק שעה מועטת בלבד, ויש להעמיד את היין בחזקת הגוף ולומר שלא נתגלה לזמן רב, כדאי הוא ר' עקיבא איגר לסמוך על דבריו במקום הפסד מרובה שנוטה להכשיר את היין לקדושא רבא ולהבדלה, ולכן נייעץ לבעל היין להשתמש ביין רק לקדושא רבא ולהבדלה ולא לקדוש שבליל שבת.

## האם יש מצוה לשמוע חלק מחזרת הש"ץ?

נסתפקתי במי שלא שמע חזרת הש"ץ מתחילתה (כגון שסיים תפלת הלחש אחר שהתחיל הש"ץ בחזרה) האם מופקע הוא מחזרת הש"ץ זו, ושוב לא נוהגים בו כל דיני הציבור, כגון החיוב לשתוק ולהאזין לדברי הש"ץ ולעמוד וכו' או לא?

ב"צ. ק. באר יעקב.

### תשובה

 בחזון איש סימן קל"ז דיני ר"ה

נאמר: נראה שצבור השומעים מן הש"ץ אם דלגו תיבות וענינים שלא שמעו, אם שמעו ענינים שיש בהם שבח ותהלות יש להם מצוה במה ששמעו אע"ג שדלגו דברים שהם עיקר במטבע הברכה, והמתפלל שדלגן אינו יוצא בתפלתו מ"מ השומע יש לו מצוה במה ששמע. וכו'.

## ג' חידות בהלכות תפילה

א. איך יתכן שאדם חייב להזכיר בערב ראש חדש "יעלה ויבוא"

ב. איך יתכן שאדם לא הזכיר יעלה ויבוא בר"ח ביום ולא יצטרך שוב לחזור תפילת יח.

ג. איך יתכן שאדם יצטרך להתפלל חלק מתפילת חול בשבת.

### תשובות

א. כגון ששכח להתפלל מנחה והתפלל ערבית של ר"ח מבעוד יום צריך להזכיר גם בתפילה השניה הבאה לתשלומים של מנחה יעלה ויבוא כיון שכבר קיבל עליו ר"ח במה שהזכיר יעלה ויבא בראשונה, כדמבואר במשנ"ב סימן קח' סקכ"א. ויעויין גם במשנ"ב סימן קח' סקט"ו שכתב יש מהאחרונים שכתבו שלא תקנו חז"ל תפילת השלמה רק בעודנו עוסק בתפילתו העיקרית אחר ששהה כדי הילוך ד' אמות או אשרי בנתיים. ואף שהרבה אחרונים חולקים ואומרים דבדיעבד אינו מעכב, אבל לכתחילה כולם מודים שצריך להתפלל תפילת השלמה תיכף אחר תפילה החיובית.

ב. במשנ"ב סימן ק"ח סקכ"ו מבואר מי שלא התפלל ערבית בר"ח והתפלל שחרית שתיים ולא הזכיר בשניה יעלה ויבוא אינו צריך לחזור ולהתפלל כיון דאפילו אם היה מתפלל בערבית גופה ושכח אין צריך לחזור.

ג. מבואר בשערי תשובה סימן רס"ח סק"א בשם הלכות קטנות ח"ב סימן צא' אחד שנמשך בתפילת שבת והתחיל אתה חונן ונמשך עד ברכת השנים ונזכר שהיה שבת ונתן דעתו שהיה ימות החמה ושאל, ופסק שיחזור עד שיאמר ברכת השנים כתיקונה ואח"כ הולך לשל שבת, הרי שחייב להתפלל ברכת ברך עלינו של חול בשבת ואח"כ מתפלל של שבת.

\* סייע לחידות אלו הרב מנחם גינצבורג

חבר כולל בית דוד חולון \*

## אבל על אביו, האם עובר לפני התיבה בשבת, ביארצייט אמו?

## מה לעשות כשנתן רשות לאחרים לאכול מפירותיו, ונזכר שאינם מעושרים?

### שאלה

א. מי ששרוי בשנת האבלות אחר אביו, האם יכול הוא לעבור לפני התיבה ביום היארצייט של אמו שחל להיות בשבת?

ב. מי שהכניס מכונית למוסך ונתן רשות לפועלים לאכול מהתפוזים שהשאיר במכוניתו, בבואו לביתו נזכר שהתפוזים טבל ודאי, מה עליו לעשות כדי להציל את הפועלים מאכילת טבל?

לוי יצחק הרניק רח' חנקין חולון.

### תשובה

א. בגשר החיים פכ"ג ס"ח נאמר שמותר לאבל תוך השנה אולם אחרי ה"שבעה" לעבור לפני התיבה ביארצייט שחל בשבת, אם דרכו תמיד לעבור לפני התיבה ביארצייט שחל בשבת.

ב. אסור להפריש תרומות ומעשרות שלא מהמוקף, כלומר כשהפירות שרוצה לעשותם מעשר אינם קרובים לשאר הפירות, ולכן הדרך המובחרת היא שיטלפן למוסך ויברר אם התפוזים עדיין לא נאכלו, ואז יבקש שמשהו יטול תפוז ויניחו בצדם של שאר התפוזים, ובעל התפוזים יברך ויפריש תרומות ומעשרות כהלכה מרחוק, ולאחר מכן יבקש להצניע אותו תפוז כדי שלא יאכלוהו הפועלים. ובזה נחשב שהוא תרם מהמוקף, כי שני טעמים לאיסור תרומה שלא מהמוקף. א. רש"י בגיטין דף ל': כתב שיש לחשוש שמא הפירות שרוצה לעשותם מעשר נאבדו, ולפי טעם זה כשמברר בטלפון שהם קיימים הרי זה מהמוקף. ב. התוספות כתבו שנאמר "ממנו" מהסמוך לו, ובעניננו שהניחו את התפוז בצדם של שאר התפוזים הרי זה מהמוקף, אעפ"י שבעל התפוזים המפריש נמצא ממרחק.

אם אין למוסך טלפון חייב בעל התפוזים ליטול תפוז טבל הנמצא אצלו ולהפרישו על התפוזים שבמוסך, ומוטב לעבור על איסור קל של הפרשה שלא מהמוקף, מלעבור על איסור חמור של אכילת טבל וכמבואר בעירובין ל"ב: וברמב"ם פ"ו מעשר ה"ז, אולם אל יברך, כי שמא אכלו כבר הפועלים את התפוזים, אלא אם כן יש לו פירות טבל אחרים שיכול לברך עליהם, ובברכה זו גם לעשר על התפוזים שבמוסך.

בס"ד

## מי שמתחתן ביא' בטבת האם לא יתענה צום העשירי?

### שאלה:

לבו של החתן נוקפו אם לא יתענה ביום חופתו, ויומיים אינו יכול להתענות האם יבטל תענית י' בטבת?

### תשובה:

בשדי חמד כתב שדעת הרבה פוסקים הוא שאין לבטל צום גדליה מחמת יום הכפורים וכ"ש תענית ציבור למען תענית שהוא רק מנהג.

ואפילו בהיו שניהם שוים דמבואר בח"צ סימן ק"ו שאם אינו יכול לקיים שניהם כאחד מותר לו לדחות זו של היום כדי שיקיים זו של מחר, והביא ראיה ממנחות מ"ט תמידים של היום ומוספים של מחר אולם אם זו של היום מקודש יותר אז לכל הדעות מחויב לעשות את זו של היום והנ' תענית ציבור עדיף מתענית החתן ביום חופתו.

ובנ"ד אם החופה תהיה בלילה של יב' אפשר לסמוך על הגאון מבוטשאטם סימן תקע"ג שלנוהגים שאחר החופה מיד אוכלים, ה"ה כשהחופה בלילה די במה שאין אוכלים מכניסת הלילה עד החופה, אעפ"י שהדברים צ"ע כמבואר בדבר יהושע ח"ב סימן ק"ט דזה רק למד מתענית שעות, מ"מ כדאי הוא לסמוך עליו בשעת הדחק.

### שאלה:

נאבדו מפתחות ההיכל האם מותר לישראל לפרוץ את הדלת כדי לקרא בספר תורה?

### תשובה:

בשו"ת הרשב"ש סימן יד' כתוב מעשה אירע בשנת תפ"ח בשבת שקלים שנאבד ב' המפתחות של שני היכלות ביהכנ"ס והורה הרשב"ש שיביאו עכו"ם וישבר המנעולים דהוי שבות דשבות במקום מצוה. ויהי כאשר הלכו לקרא לנכרי נפתח היכל אחד במפתח של בית אחד ובאותו היכל לא היו רק ס"ת אחד שהכינו לקרות בו פרשת שקלים והספר שהיה מוכן מע"ש לקריאת סדר היום היה בהיכל הנעול. ולכך הוצרך הש"ץ לגלול ס"ת האחרת בעוד שהקהל עסקו בזמירות התפילה. אחר שהכינוהו והחזירוהו להיכל נפתח ההיכל הסגור ונסתפקו איזה ס"ת יוציא אם חדש או ישן, והורה להוציא החדש מפני הישן עכ"פ מבואר שרק ע"י נוכרי מותר ולא ע"י ישראל.

(המשך מעמ' 3\)

טפכם שחלום זה מוסב ע"ז שיהיו סמוכים עליו בכלכלתם, והרי זה אמור על האחים לבד ואין תלוי ביעקב וזה ימשך אף לאחר מיתת יעקב.

## שאלה בענין קריאת עשרת הדברות

### שאלה:

כידוע העולה לתורה חייב לקרא לפחות שלושה פסוקים. ואם לא קרא חייב לחזור ולקרות. כמבואר בשלחן ערוך סימן קל"ז ד'. מה הדין בקריאת "עשרת הדברות" איך מתחלקים לענין זה הפסוקים. האם לפי טעם העליון או לפי טעם התחתון. לדוגמא: לא תרצח, לא תנאף, לא תגנב, שלפי הטעם התחתון הרי הם פסוק אחד ולפי טעם העליון הם ג' פסוקים, אם קראו לאחד פרשיות אילו, האם הם נחשבים לג' פסוקים או לא?

### תשובה:

שאלה זו נשאלה כבר לפני הגאון מהר"ם חביב בספרו שי"ת קול גדול סימן ל"ג ודעתו היא שהם נחשבים לג' פסוקים. ומוכיח זאת בין היתר מההלכה שנאמרה במשנה: לא יקרא למתורגמן יותר מפסוק אחד, והטעם הוא כדי שיבינו העם, ולא יתכן שיקראו את הפרשיות הללו כולם בפעם אחת, שהרי בנביא שנינו שיכול לקחת ג' פסוקים כאחד אבל אם היו ג' פרשיות קורין אחד אחד, ואם בנביא שמקילין לתרגם ג' פסוקים כאחד בכל זאת אם הם ג' פרשיות לא יתרגם אלא אחד אחד, כל שכן שלא יתרגם בתורה ג' פרשיות כאחד. ואם כן כשהיו מתרגמים היו נחשבים לא תרצח לפסוק אחד ולא תנאף לפסוק אחד וכו', הוא הדין לענין שלשה הפסוקים שכל הפסוקים שהפסיק אותם משה נחשבים לשלשה פסוקים ואפשר לקרותם לאחד.

ומסיים ה"קול גדול" אולם ראינו שלא נוהגים להפסיק לא בשירת הים ולא בעשרת הדברות, וברוב המקומות בספרד מכבדים קריאות אלו את הרב המרביץ תורה לרבים. וכמו כן את קריאת י"ג המדות.

העתקנו את הדברים משו"ת קול גדול ולא ידוע לנו אם יש חולקים עליו. ולמעשה אין השאלה שכיחה. שהרי העיד הקול גדול שהמנהג הוא לא להפסיק בקריאה זו.

## חטא שבין אדם לחברו

"המשכילים" המתחדשים, בקשו פעם מהגאון המלבי"ם זצ"ל שידרוש לפניהם דברי תורה, אולם תנאי התנו עמו, שידרוש רק במצוות שבין אדם לחבירו ולא במצוות שבין אדם למקום. הסכים להם המלבי"ם ופתח את דרשתו במצוות איסור "נדה".

תמהו השומעים ושאלוהו: הרי כבודו הבטיח לא לדרוש כי אם במצוות שבין אדם לחברו? כדבריכם עושה אני. השיב המלבי"ם הרי איסור נדה הוא גם חטא שבין אדם לחברו. כי ההורים פוגמים את נפש הנולד, והופכים אותו ל"בן הנדה" ופגום בנשמתו ובמדותיו. וכי האם קיים עון שבין אדם לחברו גדול מזה....

# "אוהב ה' שערי ציון" – שערים המצויינים בהלכה

## הנוהג לא לעמוד ב"עשרת הדברות", ונזדמן לצבור הנוהג לעמוד

### שאלה:

מי שנוהג לא לעמוד בשעת קריאת "עשרת הדברות" וכמו שכתבו רבים מהפוסקים, וגם הרמב"ם בתשובה,[^11] (כדי שלא יבאו לחשוב ולהאמין שיש יתרון לעשרת הדברות על שאר התורה, ורק עשרת הדברות[^12] נתנו למשה בסיני) והוא נזדמן למקום שהצבור נוהג לעמוד על רגליהם בשעת קריאת עשרת הדברות. האם ישנה ממנהג הצבור?

### תשובה:

כתוב בספר טוב עין (סימן י"א) מאחר, שנהגו כל העם במקומות ההם לקום בעשרת הדברות, חייבים הכל לעמוד. ואין שום אחד רשאי להשאר יושב, שאעפ"י שאין חיוב מן הדין לקום, כיון שנהגו שם כל העם לעמוד, נעשה חיוב על הכל, שאם לא יעמוד נראה בעיני ההמון כמזלזל[^13] ח"ו, ועוד שהרי אמרו חז"ל לא ישב בין העומדים. עכת"ד. 

ונראה להוסיף קצת טעם לשבח לאלו הנוהגים לעמוד בשעת קריאת עשרת הדברות. דה"לב חיים" ח"ג סימן כ' נשאל:

על סמך מה נהגו באזמיר, שהמרביץ תורה קורא עשרת הדברות ושירת הים, ולא זולתו?

והשיב על פי דברי האבודרהם שכתב הטעם למה תקנו י"ח ברכות בתפלה כבר אמרו בברכות דף כח. והוסיף טעם נוסף שהוא כנגד י"ח אזכרות שבשירת משה. ובמדרש אמרו, כנגד י"ח פסוקים שבעשרת הדברות. ובכן כיון שעשרת הדברות, והשירה, יש בהם ח"י כנגד ח"י ברכות שבתפלה, נמצא דהשירה ועשרת הדברות יש בהם רמז לתפילה. וכיון שנהגו שהמרביץ תורה נוהג לומר מוסף ר"ה ויוהכ"פ... כמו כן נהגו לומר עשרת הדברות והשירה... שדומה לתפלת המוספין, דהגדול קודם עכ"ל.

ונראה דלפי זה, באותם המקומות, יש גם לעמוד בשעת קריאת עשרת הדברות ושירה, מאחר ויש בהם רמז תפילה. ודומים למוסף. לכן כשם שהמרביץ תורה עולה מדין תפילה, כך עומדים בשעת הקריאה מדין תפילה.

והנה בשו"ע סימן א' כתוב שאין לומר עשרת הדברות כל יום בציבור והוסיף המשנ"ב ט"ז בשם המגן אברהם ולחם חמודות מפני הכופרים, שיאמרו אין תורה אלא זו. "ובפרט בזמנינו".

### שאלה:

ישנם בתי כנסת שארון הקודש עומד משום מה בדרום, והציבור מתפללים לצד דרום, ונזדמן שם אורח הרוצה להתפלל לצד מזרח, כדת וכדין, האם ישנה ממנהג הציבור?

### תשובה:

אסור להתפלל לצד מזרח כמבואר בברכות דף ו'. ובשו"ע סימן צ'. "אסור להתפלל אחורי בית הכנסת". ופרש"י: אם אינו מחזיר פניו נראה ככופר במי שהציבור מתפללים לפניו. ולכן גם בשאלתנו אין לשנות ממנהג הציבור. אך יכול להתפלל לצד דרומית מזרחית. וכמבואר ברמ"א צ"ד ב'. וכעין זה כתב בתשובות והנהגות סימן ע"ט.

## זוג עוורים, הגרים לבדם, האם חייבים בהדלקת נרות שבת?

###  שאלה:

זוג עוורים הגרים לבד בבית, ומשרתים את עצמם ללא עזרת אנשים מהחוץ, ואור הנרות, לא יביא להם שום תועלת האם חייבים להדליק נרות שבת, ובברכה או לא?

הר"ר י. ש. בני-ברק.

### תשובה:

המגן אברהם בסימן רס"ג ט' כתב, שסומא הדליק נרות שבת בברכה כשם שמצינו שסומא חייב לברך יוצר המאורות, אעפ"י שאיננו נהנה מאור המאורות, מפיק הוא תועלת מהם, שע"י המאורות רואים אחרים ומראים לו את הדרך אשר ילך בה, כמו כן על ידי נרות השבת יראו אחרים להשתמש בבית ולא יכשלו בעץ או באבן, לפי זה יוצא שזוג עוורים המשרתים עצמם ללא עזרת אחרים, ואין הנרות מביאים להם שום תועלת פטורים הם מלהדליק ועל כל פנים מלברך. אולם במפתחות שבספר בית הלוי ח"א י"א כתב שחייבים להדליק נר שבת בגלל שתי סיבות א' עונג שבת, ב' כבוד שבת, ולפי זה אעפ"י שאין הסומא נהנת מהנר חייבת בהדלקה מטעם כבוד השבת, ואין צריך לטעמו של המגן אברהם שתדליק כדי שאחרים יראו לעזור לה, ולדבריו גם בעניננו חייבים להדליק בברכה, אלא שלמעשה קשה להורות לברך נגד המגן אברהם. וביחוד שגם המשנה ברורה העתיקו, ויעויין ביראים סימן תכ"ט שכתב שהדלקת נר שבת הוא חיוב דאורייתא שנאמר: "וכבדתו" אין מדבריו ראיה שסומא שלא נהנה במאומה מנרות שבת ידליק, כי יתכן שדוקא הנהנה מהאור חייב בהדלקה גם מטעם כבוד- שבת, אולם סומא שאינו נהנה מהאור אינו חייב בהדלקה מטעם כבוד (וכמו ששמענו שהחזון איש נשאל, אם יש ללבוש עניבה בשבת בקיץ כשמזיעים וחם, האם כבוד השבת עדיף מעונג שבת? ענה: אם אין זה עונג, איננו כבוד), ולסכום נראה שבשאלתנו יש להדליק מחמת דברי בית הלוי, וכף החיים שכתב שהדלקת הנר שבת יש בה תקונים בעולמות העליונים, ומסתבר שדבר זה נאמר גם כלפי סומא, אולם תדליק בלי ברכה.

המצבה על קבר רחל (המשך מעמוד 3\) המצבות שענינם הוא להשאיר זכר המת שיהיה נזכר ע"י המצבה והמת נזכר ע"י המצבה ופה היה בהיפך שהמצבה נתקיימה לזכר עולם ע"י המת.

## קריאת התורה בפרשת בחוקותי

1. אם נמצאה טעות בספר תורה בפרשת בחוקותי באמצע קריאת התוכחה, יש אומרים שיוציאו ספר תורה אחר וימשיכו את הקריאה בספר הכשר, (כף החיים קמ"ג ל"ח) ויש אומרים שימשיכו הקריאה בספר הפסול עד אחר התוכחה, ויברך העולה ברכה אחרונה ואחר כך יוציאו ספר אחר כשר. ובתוכחה שבפרשת כי תבא יפסיקו ויוציאו ס"ת כשר. (ארחות חיים תכ"ח ו')  
2. לא יקראו לתורה לפרשיות התוכחות מי ששונא את בעל הקריאה או שבעל הקריאה שונא אותו. מפני שיש סכנה בדבר (כמבואר בביאור הגר"א סימן נ"ג ס"ק נ"ג, ובכף החיים סימן נ"ג ס"ק פ"ח).  
3. אם יודע שבעל הקריאה שונאו וחושש שיקראוהו, יצא מבית הכנסת בין גברא לגברא, לפני שקוראים לעלות לתורה לאותה עליה. ואחר שיקראו אחר, ייכנס לבית הכנסת. (משנ"ב נ"ג נ"ח) ויש אוסרים לצאת. (יעו"ש במחצית השקל)  
4. נוהגים שהקורא בתורה הוא עולה לקריאת הקללות, ואם הוא כהן יכול לקרות מתחילת פרשת בחוקותי עד אחר התוכחה, ומשם והלאה ישלימו את שאר הקרואים (משנ"ב תכ"ח י"ז)  
5.  העולה לאחרון לא יאמר "חזק חזק ונתחזק" כדי לא להפסיק בין הקריאה לברכה, וכן יש למהר לסגור את הספר עם סיום הקריאה, כדי שלא יחשבו שגם המילים "חזק חזק" כתובות בתורה (ספר "בין פסח לשבועות").

(המשך מעמ' הקודם)

עתיד דהרי ענין מוסב על זמן היותם בגלות והבטחה לעתיד.

ותי' בספר "תוספת ברכה" דיש שני מיני מיאוסים יש שנמאס רק לשעתו ובעבור הזמן והסבה יעלם ההרגש הנמאס, ואדרבא יתכן שעוד ישנה אהבה ומשיכה לדבר שהי' מאוס קודם לכן. כדוגמת חולה התאב למאכל מסוים אשר בעת מחלתו מאוס הוא עליו, לאחר שמבריא חוזרת תאותו למאכל זה. ויש שהדבר נמאס לעולם ומתי שנזכרים בדבר זה מעורר הוא אצל האדם דחי' וגועל. כמו למשל בעת שרואים מצורע הרי מתי שנזכרים בו קיימת הדחיה והגועל. וכמו בגמ' בשבת קמה שר' יוחנן הי' רוקק מכותח דבבלאי מפרש"י כשהי' נזכר בה.

וא"כ זה שכתוב "ואף גם זאת" כלומר גם אחרי כעסו עליהם ואחרי התוכחה כולה עם כל זאת לא כ"כ מאסתים וגעלתים עד "לכלותם" עד עולם, אלא רק לזמן ולכן בעבור הזמן אשוב לרחמם ולחוננם.

ועפי"ז הוסיף בספר "פרד"י" לפרש מה שבאיכה סיים בפסוק "כי אם מאוס מאסתנו קצפת עלינו עד מאוד" והרי אין מסיימים בתוכחה, (במגילה לא:) והפסוק אומר "אל תעמוד בדבר רע". רק הבאור הוא שאין זה לשון רע אלא ענין של נחמה, שאף אם מאוס מאסתנו, אינו מפני שנמאסים אנו תמיד בעיניו ח"ו. כי אם מפני שקצפת עלינו עד מאוד, והרי קצף אינו עומד לעולם, וכאשר יעבור הקצף תשוב ותרחמנו. כמו שאמר הכתוב, לא לנצח אריב ולא לעולם אקצוף.

## שלש שאלות בהלכות שונות

1. מעשה באדם שהניח תפילין ונמצאה מדבקה בתחתית התפילין כנגד הפרשיות, ורוב התפילין היו ללא מדבקה. האם יצא ידי חובה או שמא נחשב הדבר לחציצה וחייב להניח תפילין שנית.  
2. בשבת ראש חודש אייר טעו בקריאת המפטיר. ובמקום להתחיל מביום השבת התחילו מבראשי חדשיכם. האם יצאו ידי חובתם או שמא היו חייבים לקרא שנית.  
3. אבל ר"ל שגר בבית אשר בקומתו התחתונה קיים בית כנסת קבוע. האם מותר לו להכנס שם להתפלל ואין צורך להטריח עשרה שיבאו לדירתו או שאסור.

### תשובה

1. אם המדבקה נמצאה בתפילין של ראש, אפשר בדיעבד לסמוך על שיטת הרשב"א הסובר שבתפילין של ראש לא נאמר דין חציצה וכמבואר באו"ח סימן כ"ז ה'. ובבית יוסף ובב"ח סימן כ"ז. ואפילו אם נמצאה על התפילין של יד אם היתה על מיעוט שטח התפילין אינו חוצץ בדיעבד וכמו ששנינו ביור"ד ק"כ י"ג שכלי שהטבילוהו ולא הסירו את כל החלודה מעליו אם היא על מיעוט שטח הכלי, ואינו מקפיד עליו, אינו חוצץ, ומסתבר דהוא הדין במדבקה הדבוקה לתפילין אם הוא מיעוט ואינו מקפיד אינו חוצץ ויתכן גם שבטל לתפילין.  
2. נראה דבדיעבד יצאו מאחר וקראו את עיקר חובת היום והדבר דומה למבואר בסימן קל"ז י"ח שאם דילג בפרשת פרה מהפסוקים שאינם מעיקר חובת היום יצא, אבל אם דילג מעיקר חובת היום חוזר. וכך מבואר שם במשנ"ב י"א, שאם דילג במועדים פסוק שאינו כ"כ מחובת היום יצא.  
3. מסתבר שאל ילך לבית הכנסת כיון שטעם איסור היציאה מן הבית הוא מחמת היסח הדעת מהאבילות. והיציאה מהדירה למקום אשר בו נמצא הציבור גם היא היסח הדעת.

המשך מעמוד א

יחיד שיש לטובע זה לכל עתידו טובתו ואשרו. וכמה מטופש יהי' אדם זה, אם במקום לתפוש החבל ולהנצל. יחפש ברגע גורלי זה דרכים אחרות כיצד להנצל, הלא כבר לא תהי' לו אפילו אפשרות להתחרט על רוב כסלו,

כך הדברים אמורים לגבי האדם במאבקיו עם יצרו הרע. "צופה רשע לצדיק ובקש להמיתו" פסוק זה נאמר על היצר הרע אשר הוא צפון וטמון בלבו של האדם ומחפש כיצד להמיתו במיתה רוחנית, למנוע ממנו את כל הטוב האמיתי הצפון לו לעתיד לבא, לפתותו בפיתוי של רגע להכשל בעבירה, אשר היא תגרור שני'ה לה, ובשעה גורלית זו כשיש דרך אחת ויחידה כדי להתגבר על השעה הקשה אשר בה עלול ליפול לפח יקים אשר לא בנקל יחלץ ממנו, והדרך האחת היא דבקות אל התורה והמצוות, החבל היקר אשר יביאהו לחוף מבטחים התחזקות במוסר ויראת שמים, מחפש לו האדם תחליף מזויף, וכרגע נפל ברשת היצר, את החבל שמט מידו, ואיבד בעצמו את הסיכוי היחיד שדרכו היה קונה את עתידו, את אשרו ואת טובתו לכל ימי חייו בעולם הזה והבא.

##  שאלות בעניני ימי הספירה

א: אלו הנוהגים אבלות גם לאחר ל"ג בעומר, האם מותר להם להשתתף בשמחת ז'-ברכות, לחתן וכלה שנישאו בל"ג בעומר?

ב: בית כנסת שמלים בו בשבת שבימי הספירה, האם אומרים בו אב הרחמים?

ג: אונן ר"ל, האם סופר ספירת העומר?

לוי יצחק הרניק חולון

### תשובה:

א: מותר לנוהגים אבלות, להשתתף בשמחת ז' ברכות מאחר שלחתן ולכלה עצמם השמחה מותרת. מותר גם לאחרים לשמחם. (אג"מ חאו"ח ח"ב סימן צ"ה.) ומותרים להם הרקודים גם בכלי שיר. ובשו"ת "שרגא המאיר" ח"ב י"ג נשאל אם מותר לרקוד בז' ברכות אחר י"ז בתמוז (כשנישאו קודם לכן) והשיב לאיסור. הגם שמצינו ביור"ד סימן שמ"ב דכיון שחלה עליו החופה הוי לדידיה כרגל ונוהג תחילה ז' ימי המשתה ואח"כ האבילות, אפשר דלחתן ולכלה יהי' מותר לעשות רקודין, כיון שהתחילו מקודם אבל לא לשאר האנשים. (יעויין בספר "בין פסח לשבועות" פי"ד)

ב: בכל שבתות השנה לפני תפלת מוסף נוהגים בני אשכנז לומר אב הרחמים, פרט לשבתות שמברכים בהם החודש, או שחלו בימים שבחול אין אומרים בהם תחנון, אולם בשבתות שבין פסח לשבועות אומרים אב הרחמים אף כשיש ברית מילה בבית הכנסת, לפי שבתקופה זו היו גזרות תת"נו, לכן אומרים אב הרחמים על קהלות הקודש שמסרו נפשם על קידוש ה'. (משנ"ב סימן רפ"ד י"ח.)

ג: מי שהיה אונן ר"ל בלילה, יספור ביום אחר הקבורה בלא ברכה ושאר הימים בברכה. ואם יודע שיהי' אונן לילה ויום, יספור בליל אנינותו בלי ברכה, ובשאר הימים יספור בברכה. כמבואר בבאו"ה סימן תצ"ב סעיף ח' ד"ה בלא ברכה. ובכף החיים ס"ק פ"ו. ויסודם מהנוב"י קמא או"ח כ"ז וטעם הדבר הוא שדוקא מאותם מצות השייכות לתקופת האנינות בלבד, האונן פטור אבל אם לא יספור יפסיד גם את הספירה שאח"כ, בזה יספור. דלא גרע מהפסד ממון דלא נדחה מפני כבוד המת,  ולכן לא יברך אבל יספור.

(המשך מעמ' הקודם)

בו אהבת העוה"ב תמיד, וכבר אמר אחד מן החכמים. כאשר לא יתחברו בכלי אחד המים והאש, כן לא תתחבר בלב המאמין אהבת העוה"ז ואהבת העוה"ב, ואמרו העוה"ז והעוה"ב כשתי צרות, כאשר תרצה האחת מהן תקצוף השנית, וכן אחי, נפשך וגופך צריכות הנהגה ומחשבה וחזוק הנפש, ותקונה יהיה בהרגילה במוסרים ובחכמות ולהנהיגה בדברי חכמה וללמדה המדות הטובות ולמנוע אותה מתאותיה הבהמיות, אבל חזק גופך ותקונו שתפקדנו במיני המאכלים.

## בשבת ור"ח התפלל מוסף של שבת, ויעלה ויבא

### שאלה:

במוסף שבשבת ור"ח, במקום לומר אתה יצרת, אמר של שבת בלבד, וסיים בא"י מקדש השבת. ואח"כ אמר יעלה ויבא, האם יצא?

### תשובה:

לא יצא. כמבואר בסימן רס"ח ד', מי שהתפלל תפילה של חול בשבת ולא הזכיר של שבת לא יצא, ואם הזכיר של שבת בתוך שמונה עשרה, אעפ"י שלא קבע ברכה לשבת יצא. וכתב הרמ"א: "במוסף, אפי' לא אמר רק "ונעשה לפניך את חובותינו בתמידי יום ובקרבן מוסף, יצא"

מבואר בדבריו שאם התפלל של חול ולא סיים שבת בברכה, אלא שהזכיר את המוסף של שבת, יצא, אם כן ה"ה בר"ח, אילו היה מזכיר את המוסף של ר"ח בתוך תפלתו היה יוצא יד"ח, אבל מאחר ולא הזכיר לא יצא. ונראה דאעפ"י שהזכיר: "תמידים כסדרם ומוספים כהלכתם" בכל זאת לא יצא. מאחר ולפני כן הזכיר רק את השבת נמצא "שהתמידים כסדרן ומוספים כהלכתן" מוסבין רק לשבת, ואין בהם כל זכר לראש חודש, ולכן לא יצא. אבל אילו היה מזכיר מוסף של ר"ח, אעפ"י שלא סיים בברכתו מקדש ישראל וראשי חדשים, יצא.

וחידוש גדול נאמר ב"מנחת אלעזר" ח"ג סימן י"ט, שאם טעה בר"ח ובמקום "מקדש ישראל וראשי חדשים" סיים מקדש ישראל "והזמנים", לא יצא, ואעפ"י שראש חודש נחשב למועד, כמבואר בר"ה ברש"י דף כ"ה: ש"אין מספידין ביו"ט" בכל זאת נחשב הדבר לשנוי מהמטבע שטבעו חכמים.

המפליאות של ילדי כתה ב' על השאלות שנשאלו בספר בראשית וילדי כתה ג' בספר שמות.

הרבנים החשובים אשר שאלו את השאלות עמדו מופתעים נוכח שפעת התשובות אשר קלחו מפי הפעוטים והפעוטות בשטף ובמהירות. אחת לאחת מנו הרבנים את התשובות הרבות של הילדים החביבים, שאלה רדפה שאלה, והכל לא הסתירו את חיוכם כאשר לשאלה כמה צדיקים נזכרים בספר בראשית ענה ילד חביב בין השאר תרח בתוסיפו הסבר שהרי הוא חזר בתשובה. שאלות קשות יותר שנשאלו לכתה ב' זכו למענה מיד. כדוגמת השאלה למה שמשו המזבחות, הפרכת, המסך וכו' או כיצד אכלו את קרבן הפסח ומה הדינים המיוחדים שבו. הפתעה נעימה היתה בשעה שתלמידי כתה ב' ידעו יפה לומר את ברכות יעקב לבניו בעל פה. בהסתיים המבחן עדיין לא פגה ההתרגשות שכן רק אז פתחו תלמידי כתה ב' בהצגת מסכת נפלאה ועשירת תוכן שהוכנה ע"י המורה של כתה ב' ובהדרכתה על הנושא כבוד הורים שירה קולחת תוך השמעת דברי חז"ל בנושא זה, ותלמידי כתה ג' לעומתם הגישו מסכת בהדרכת מורתם בנושא שבת. ההופעה הנאה והמסכות אשר הוגשו בצורה מרשימה העידו כמאה עדים על העמל המושקע בתלמידים ועל הגבוש החברתי וההווי הנעים השורר בבית דוד.

נראה שזכות ראשונים עמדה להן, זכותו של הגה"צ רבי דוד וין זצ"ל שע"ש הוקם הכולל והמרכז התורני שלידו שבבית גדול זה יושפע שפע רב של יראת שמים טהורה לגדל דור יקר של ילדי החמד דבוקים בתורה ובמצוות לתפארת העיר חולון ולתפארת עם ישראל.

## שכח לקדש בשבת ביום ונזכר לאחר שבירך בפה"ג.

### שאלה:

נוהג אני כל שבת בבוקר לקדש בבית-הכנסת ולהשתתף שם בשיעור, ובבואי הביתה מיסב אני לסעודה מבלי לקדש שנית. אירע פעם שלא קדשתי בבית-הכנסת, וכשבאתי הביתה הסבתי לסעודה כהרגלי, ושכחתי לקדש, לאחר אכילת דגים מזגתי לי קצת יין וברכתי עליו "בורא פרי הגפן", ונזכרתי אח"כ שלא קדשתי עדיין. לא ידעתי כיצד לנהוג? לקדש כעת על יין, אינני יכול, מאחר וכבר ברכתי "בורא פרי הגפן", ואין מקום לברך שנית, וכך שנינו בסימן רע"א, ד' "ואם היו שותים יין תחילה, אינו אומר אלא קידוש היום, בלא ברכת היין". אם לא אברך בורא פרי הגפן, אין כאן קידוש כלל, כי הפסוקים "ושמרו בני ישראל את השבת" וכו' שנוהגים לומר בקדושא רבא, הם בלבד בלי ברכת "בורא פרי הגפן", נראה שאינם נחשבים לקידוש, וברכת המוציא שברכתי על ה"לחם- משנה" נראה דאינם נחשבים לקידוש, מאחר ולא כוונתי לכך. חשבתי שאולי אקדש על בירה, (כמבואר בסימן רפ"ט ב'), ואברך עליו "שהכל נהיה בדברו", אולם התבוננתי שישנם שיטות הסוברות דאפילו יין כל שהוא פוטר כל המשקין (כמבואר בבאור הלכה סימן קע"ד ב' ד'היין, בשם דרך-החיים) ולהמשיך בסעודה בלי לקדש, הרי אסור כיצד היה עלי לנהוג?

### תשובה:

במקרה כזה, חייב לסיים את הסעודה, ולברך ברכת המזון, ואחר כך יקדש על יין, ויטול ידיו, ויסב לסעודה, ואין כאן חשש של ברכה שאינה צריכה, מאחר ואסור לו להמשיך בסעודתו שהרי לא קידש, וכעין זה כתב המשנ"ב בסימן \-רצ"א ט"ו. כל זה אם נזכר לאחר שכבר אכל כזית שאז יכול לברך ברכת המזון אבל אם אירע לו דבר זה לפני שאכל כזית פת שאז אינו יכול לברך ברכת המזון, או שהוא מסופק אם אכל כזית, יתכן שמותר לו להמשיך ולאכול קצת פת עד שישלים לכזית, ואחר כך יברך ברכת המזון, כדלעיל. וכמו ששנינו במשנ"ב רפ"ט, י': שמי שאין לו יין לקדש אוכל בלא קידוש ואין לו לבטל מצות עונג שבת. ומקרה זה שלפנינו יתכן שהוא דומה לאדם שאין לו יין, כי מה לי אם אין יין או שאין לו אפשרות לקדש על היין, וצ"ע.

## הדליק נר לפני ברכת המזון שבסעודה שלישית האם אומר "רצה"?

### שאלה:

כידוע המתחיל בסעודה שלישית מבעוד יום וממשיך את סעודתו עד לאחר צאת הכוכבים אומר "רצה" בברכת המזון כמבואר באורח חיים סימן קפ"ח סעיף י'.

אירע לנו שהמשכנו בסעודה שלישית עד מאוחר בלילה, והיו בינינו כאלה שלא ידעו לברך בעל פה. נגש אחד ואמר ברוך המבדיל בין קודש לחול והדליק את החשמל ובברכת המזון אמר "רצה" העירו לו שלאחר הדלקת הנר שוב אי אפשר לומר "רצה" כשם שמצינו (במשנה ברורה סימן קפ"ח ל"ב), שאם התפלל ערבית לפני ברכת המזון שוב אינו יכול לומר "רצה" כך גם לאחר הדלקת נר אי אפשר לומר רצה, מאידך היו אחרים שאמרו שאפשר לחלק בין הנושאים, שדוקא לאחר תפילת ערבית אין לומר רצה שתפלת חול היא "תרתי-דסתרי" לתפלת שבת. אבל לאחר הדלקת נר וברוך המבדיל שאינה תפילה עדיין יתכן שאפשר לומר "רצה".

עם מי הצדק?

הר"ר מ. א. ראשון לציון.

### תשובה

נראה שאין לומר "רצה" לאחר הדלקת הנר.

אמנם המגן אברהם סימן רס"ב מסתפק האם לומר "רצה" אחר שאמר ברוך המבדיל בין קודש לחול והביאו המשנה ברורה רס"ג ס"ז (ובשו"ע הגרש"ז סימן קפ"ח י"ז כתב דשב ואל תעשה עדיף ואל יאמר רצה) ויתכן שמסתפק דשמא אמירת ברוך המבדיל אינה סתירה מוחלטת ל"רצה" אולם הדלקת נר נראה שהיא סתירה מוחלטת לשבת ולכן אין לומר אחריה רצה.

ראיה לכך שהמגן אברהם סימן תצ"א כתב מי שהתחיל לאכול במוצאי פסח מבעוד יום עד הלילה ועדיין לא התפלל ולא הבדיל מותר לו לאכול חמץ דכיון שחשכה הרי הוא לילה לכל דבר אלא שחכמים אסרו במלאכה עד שיבדיל אבל אכילת חמץ לא אסרו, והוסיף על זה המשנה ברורה: אמנם אם עדיין לא בירך ברכת המזון בודאי אין לו לאכול חמץ שהרי יצטרך לומר יעלה ויבא ואם כן יהי' תרתי דסתרי, עכ"ל, הרי שהאוכל חמץ שוב אינו יכול לומר יעלה ויבוא של פסח, כמו כן מסתבר שאם הדליק נר שוב אינו יכול לומר רצה של שבת.

אלא שצ"ע שלכאורה נראה שדברי המשנה ברורה לא באו לחלוק על דברי המגן אברהם אלא להסבירם, שדבריו נאמרו לאחר שבירך ברכת המזון, ודוקא אז מותר לו לאכול חמץ ולא לפני ברכת המזון, וצריך עיון שאם כבר בירך ברכת המזון איך מותר לו לאכול חמץ הרי אסור לאכול לפני הבדלה, ובדוחק אפשר ליישב דמיירי שכבר עבר שיעור עכול שפטור מלברך או תירוץ דומה. 

נראה גם מדברי המשנה ברורה, שאם ספר העומר לפני ברכת המזון של סעודה שלישית שוב אינו אומר רצה בברכת המזון דהוי תרתי דסתרי כשם שלא אומר יעלה ויבא לאחר אכילת חמץ מטעם תרתי דסתרי, ויעיין משנ"ב סימן ל' י"ז, ובסימן תרס"ח ז'. בעניני תרתי דסתרי.

(המשך מעמוד 3\) דם האב נבלע ממש בבנו בספל העבד ולא נבלע הדם ואח"כ שם העצם בספל הבן ונבלע הדם כי הוא גוף אחד ונתנו הרכוש לבן, והחיד"א הביא שהמעשה אירע בימי שלמה המלך.

ובספר "אליהו רבה" סי' תקס"ח העיר על זה מבבא בתרא דף נ"ח.

וזה הפירוש "דמיו בו" וע"כ מהראוי להזהר בכבודו.

### שאלה

א.) מי שאכל בסעודה שלישית של שבת, מזונות האם צריך להזכיר בברכת "על המחיה" שאומרה במוצאי שבת, "רצה והחליצנו"?

ב.) הדין הוא דמי שחייב בתפילת תשלומין מתפלל תחילה את התפילה שחייב בה כבר כעת ואח"כ את התשלומין, יעוין ק"ח א'.

מהי ההלכה במי ששכח להתפלל תפילת מנחה בשבת והתפלל ב' תפילות במוצאי שבת ושכח "אתה חוננתנו" ואכל בלא הבדלה, דצריך לחזור ולהתפלל ערבית, האם חייב גם לחזור על תפילת התשלומין שהיא כנגד מנחה, מכיון שתפילה זו צריכה להיאמר אחר תפילת ערבית?

לוי יצחק הרניק, חולון

### תשובה

א.) בשו"ע סי' קפ"ח סע' י', נפסק: הי'ה אוכל ויצא שבת, מזכיר של שבת בברכת המזון דאזלינן בתר התחלת הסעודה, וה"ה לר"ח פורים וחנוכה.

לפי"ז יש מקום לומר שגם ב"על המחיה" מזכיר של שבת. אבל יש לדון ולומר שדוקא בסעודת פת שהיא חשובה, אזלינן בתר תחילת הסעודה, וחייב להזכיר "רצה", אבל באכילת מזונות שאינה חשובה, לא. וכעין זה מבואר בבאר היטב שם, שבת שובת רמ"א פסק שדוקא בסעודת שבת ופורים אזלינן בתר תחילת הסעודה, משא"כ בר"ח וחנוכה לא חשיבי סעודתייהו כ"כ קבועים, לילך אחר תחילת הסעודה. ואף שלהלכה פוסקים אנו שמזכיר גם של ר"ח, אבל שמא במזונות לא. וצ"ע.

ב.) שאלה זו הוזכרה בשערי תשובה סי' ק"ח ט"ו ובמשנ"ב שם ס"ק ל"א, ונפסק שם, דא"צ לחזור ולהתפלל תפילת תשלומין כיון שהתפלל ערבית קודם תשלומי המנחה, ובשעתה עלתה לו. ורק משום קנס צריך להתפלל שנית, ולכן שפיר עלתה לו תפילת התשלומין, וחוזר רק על תפילת ערבית ולא על תפילת התשלומין

## "ת"ח מבדילים בביתם להוציא ב"ב" וצ"ע איך נוהגים שאר העם?

### שאלה:

במסכת בבא מציעא דף מ"ב. נאמר:

ואי צורבא מרבנן הוא, סבר דלמא מבעיא ליה זוזי לאבדלתא.

ופרש"י: ואם צורבא מרבנן הוא המפקיד, שהוא חרד על מצות הבדלה על הכוס, אמר השומר, דלמא מבעיא זוזי לאבדלתא להכי לא קברינהו.

והדברים צריכים ביאור וכי רק תלמידי חכמים צריכים יין להבדלה, ומה עם שאר העם?

כנראה שהמגיד משנה נתקשה בזה, והשיב על כך בהלכות שאלה ופקדון פ"ד ה', וז"ל: והענין שהיה להם היין ביוקר... ואפשר שהיו שומעים מאחרים ויוצאים, וזה שהוא ת"ח, רוצה לברך הוא בעצמו. עכ"ל. ועדיין הדברים צ"ב, מה לי אם שומע הבדלה מאחרים, ומה לי מבדיל בעצמו?

וכנראה שהדבר הוקשה למג"א, הביאו המשנ"ב רצ"ו ל"ג, והשיב: ת"ח אינם סומכים על ההבדלה שבבית הכנסת ומבדילין בביתם כדי שיוכלו להוציא בני ביתם. (מ"א בשם סמ"ע)

אולם צ"ע איך נוהגים שאר העם, הרי גם הם צריכים להוציא בני ביתם.

### תשובה:

בספר "אמרי שלום" סימן כ"ג כתב:

דרכם של ת"ח להשגיח היטב על בני ביתם שיקיימו את המצוות כהלכתם, ולכן הם אישית מבדילים בביתם כדי להשגיח עליהם. משא"כ אלו שאינם ת"ח. שומעים הבדלה בבית הכנסת וסומכים שבני ביתם גם ישמעו הבדלה כל אחד במקום שיוכל. אבל הם עצמם אינם משגיחים אישית עליהם.

ומגאון אחד שליט"א שמענו להסביר את דברי המגיד משנה באופן אחר, דכל אדם קובר את מעותיו בקרקע, ומשער דמן הסתם יהי' לו היכן לשמוע הבדלה כי למרות שהיין היה להם ביוקר, ישמע בבית הכנסת. אבל ת"ח החרד על המצוות חושש הוא שמא תארע תקלה ולא יהיה לו ממי לשמוע הבדלה ולכן מחזיק הוא כספו צרור בידו כדי שיהיה לו לקנות בו יין להבדלה. וכעין זה כתב המשנ"ב ק"י כ' וז"ל:

ונכון לכל ירא שמים בעת יציאתו לדרך שיקח עמו טלית ותפילין שלו, אפילו הוא נוסע למקום קרוב. ודעתו לחזור היום פן יקרה איזה מקרה ויתבטל ממצוה. ובעו'ה יש עוברי דרכים שאין לוקחין עמהם אפילו תפילין וסומכים עצמם ש??? ישאלו מאחרים ועונם גדול, כי הרבה פעמים מצוי שעי"ז עוברים זמן ק"ש... ועוד שלוקחין תפילין ממה שבא לידם, ואין מקפידים אם הקשר של ראש, הוא לפי מדתו. או לא. עכ"ל.

אולם מלשון המג"א משמע יותר כהסברו של האמרי שלום.

## שנים נסעו למעבר ים אחד הצליח בבניו והשני לא. למה?

אחד מחכמי הדור זצ"ל סיפר: שנים נסעו מעבר לים, מתוך דוחק הפרנסה לתור להם אחר פת לטפם. אחד מהם הצליח מאד ובניו נשארו שם ת"ח ויר"ש, והשני לא הצליח. נתברר פשר הדבר לאחר שנדברו השנים ביניהם. אחד מהם נטל עמו טלית ותפילין, וגם נטל עמו כמה חבילות של ציצית למשמרת לצידה לדרך אולי יפסלו הציציות של טליתו, וגם נטל עמו כמה שופרות, שמא יפסל השופר שנוטל עמו, וכך גם נטל עמו כמה מזוזות. ולכן השיב לו השי"ת בבנים מוצלחים. משא"כ השני שלא דאג לעצמו לכן השי"ת לא דאג לבניו. ויש לזה הסבר בחינוך שידוע שכל בן מרגיש באביו אם המצוות חביבות עליו ולכן הראשון שהמצוות היו יקרות בעיניו זכה לבנים ת"ח ההולכים בתורת ה'.

## נכבה הנר באמצע "בורא מאורי האש"

### שאלה

במוצאי שבת באמצע הברכה נכבה הנר, האם חייב להדליק שנית ולברך פעם נוספת, כדין המברך על יין ונשפך שחייב לברך על הכוס השני מחדש?

### תשובה

יש לברר את גדרה של ברכת "בורא מאורי האש" האם היא ברכת השבח, או כעין ברכת הנהנין.

הנה השערי תשובה רח"צ ב' כתב: מי שכבר בירך בורא מאורי האש יכול לחזור ולברך להוציא בני ביתו. עכ"ל. וכך פסק המשנ"ב רח"צ ל"ד, אם כן נראה שדינו כברכת השבח, והנה נראה שהרואה ים הגדול מתוך מכונית נוסעת יכול לברך עליו גם. כשכבר חלף ועבר ובשעת הברכה לא רואהו, דהברכה היא על הראיה שראה קודם, אבל אינו חייב לראותו בשעה שמברך ונראה דה"ה ברכת בורא מאורי האש דכיון שראה את האש ונאות מאורו, יכול לברך אעפ"י שבשעת הברכה כבר נכבה.

אולם החזו"א או"ח סוף סימן ל"ה, חולק וסובר דמי שכבר יצא אינו מוציא אחרים ידי חובתם בברכת בורא מאורי האש. ולפי דבריו יש מקום להסתפק אם חייב לברך על ההדלקה השניה. מכיון שלדבריו הרי היא כעין ברכת הנהנין. ומ"מ יתכן שגם לפי דבריו אין זה ברכת הנהנין ממש. ומפשטות דברי השבלי לקט שבבית יוסף נראה שמקודם מביט על צפרניו ורק אח"כ מברך בורא מאורי האש, ולכן מסתבר שאם כבר ראה את הנר ונאות מאורו יכול לברך גם כשכבר כבה. ולכן הדעת נוטה שאינו מברך שנית. ועדיין צריך בירור.

ורגש"ז בשו"ע הרב מביא מחלוקת זו תצ"ז ח.ט

## תורה וחסד

כל העוסק בתורה... מוחלין לו על כל עונותיו, שנאמר: בחסד ואמת יכופר עון. אמת זו תורה שנאמר: אמת קנה ואל תמכור (ברכות ה', ע"א).

כן אמרו חכמינו ז"ל שהתורה מגנא ומצלא על האדם, ולפעמים מצלת אותו גם אם נתחייב מיתה לשמים, כדאיתא במדרש (ויקרא רבה) "אם נכשל אדם בעבירה... מה יעשה ויחיה אם היה למוד לקרא דף אחד יקרא שנים...".

אין כוונת דבריהם שבלימוד התורה בלבד, מבלי מידת החסד כלל, יוצא ידי חובתו, הלא כבר אמר: "האומר אין לי אלא תורה, אפילו תורה אין לו". אלא עיקר התיקון על ידי התורה למי שהיכולת בידו להבינה ולומד על מנת לקיים וגם שב מדרכו הרעה (שאם לא כן הריהו כטובל ושרץ בידו) ועוסק בחסד ומרחם על הבריות.

## סיים הבדלה, ונזכר שלא בירך על בשמים ונר

### שאלה:

מה ההלכה, כשאמר מיד אחר ברכת "בורא פרי הגפן" "המבדיל", ואחר כך נזכר ששכח לומר ברכת בשמים ונר, האם יאמרם לפני השתייה או שמא ישתה את היין ואחר כך יברך עליהם בלי כוס.

### תשובה:

יאמר אותם לפני שתיית היין[^14]. 

(המשך מעמוד קודם)

שרואה את המאכל יש לו הנאה ותענוג.

וזהו שהתלוננו בני ישראל על המן ואמרו: אף שיש במן את כל הטעמים משל המאכלים אבל אנו מרגישים את כל המאכלים רק כסומים כי נגד עינינו אין אנו רואים שיש מאכל רק המן, כי אל המן עינינו.

## א. שני "בני-מצוה" המפטירים זה אחר זה.

## ב. ישראל העולה ראשון כשבביהכנ"ס נמצא כהן.

## ג. עשון סגריות במוש"ק לפני סיום התפלה.

### שאלה:

א. באחד השבתות הזדמנתי לתפלה באחד מבתי הכנסת שבעיר, התפתח לפני מראה מוזר שלא ראיתי בחיי למרות שהתפללתי בהרבה בתי כנסת בארץ באירופה ובארה"ב. באותו ביכנ"ס נכחו שני נערים שהגיעו למצוות, ולאחר שהנער הראשון סיים לקרא בתורה ובנביא כולל הברכות חזרו וקרו לתורה את הנער השני שגם הוא קרא בתורה וגם בנביא על כל ברכותיהם.

נשאלת השאלה האם הברכות של הבר-מצוה השני אינם ברכות לבטלה ואם הם אינם ברכה לבטלה, האם הדבר מותר היות והיא גורם לטירחא דציבורא?

ב. באחד מבתי הכנסת בעיר ראיתי שקורין באמצע השבוע ישראל במקום כהן, וזאת למרות שכהן, אחד או מספר כהנים נמצאים בבית הכנסת, בקיצור שלחן ערוך פרק כ"ג סעיף ט' מובא שאין הכהן יכול למחול, שאלתי היא \- האם הנוהג הנ"ל מותר?

ג. ראיתי באחד מבתי הכנסת בעיר שבמוצאי שבת קודש לפני סיום תפילת ערבית אולם לאחר העמידה מוציאים הגבאים סיגריות ומחלקים אותם בין המתפללים ומדליקים את הסיגריות וכל זאת לפני סיום התפילה, בהנחה שכל זה נעשה לאחר צאת הכוכבים, ואין בחלוקת הסיגריות והדלקתן חילול שבת, אולם האם אין הנוהג הזה נוגד כללי כבוד בית הכנסת?

אליעזר ל. גולדסמיט נילי 8 חולון.

### תשובה:

צודק השואל הנכבד שבשלושת המקרים נעשו הדברים שלא כדין.

בשאלה א. פשוט הוא שלאחר שהבר מצוה הראשון קרא בתורה ובנביא והצבור יצא ידי חובתו שוב אין מקום לקריאה השניה, ואפילו הריב"ש (המובא בשו"ע (רפ"ב ב') המתיר לקרא פעמיים אותם פסוקים כמו בחנוכה ופורים, חלק עליו הרמ"א ואסר, וגם הריב"ש לא התיר כי אם באמצע הקריאה אבל לא אחר שסיימו לקרוא. ודוקא בקריאת התורה התיר וסברתו היא מאחר וחז"ל התירו להוסיף על מספר העולים מותר גם לחזור על הקריאה שכבר קראו, אבל הפטרה שנתקנה רק לאחד לא מצינו שניתן לחזור עליה פעמיים, וגדולה מזו מצינו במשנ"ב רפ"ב ד'. שדוקא בימי חז"ל שרק הראשון והאחרון ברכו, מותר היה להוסיף על ז' העולים, אבל בימינו שכל עולה לתורה מברך אסור להוסיף ולגרום לברכה שאינה צריכה, וראינו מי שיעץ שעשרה מהצבור יתכוונו לא לצאת בקריאת התורה והנביא של הראשון ואז יצאו בשני.

והנה מלבד שעצה זו נראית כשחוק כשהמתפללים אינם בתי תורה יש בה גם

(המשך בעמוד 3\)

# "אוהב ה' שערי ציון" – שערים המצויינים בהלכה

## תפילה בציבור, או הבדלה ביום א'

### שאלה:

מעשה בחייל שהיה במוצאי שבת מרוחק מהישוב, ולא היה לו יין להבדלה. בסוף יום א' השתחרר לביתו, ועמדו לפניו ב' אפשרויות: ללכת תחילה לבית הכנסת, ולהתפלל מנחה וערבית בציבור, ואחר כך לבא לביתו להבדיל (בלילה, אור ליום ב') או ללכת תחילה לביתו ולהבדיל, אולם עקב כך יפסיד תפלת מנחה בציבור, ויתפלל ביחיד. במה יבחר?

### תשובה:

תחילה יבדיל, ואחר כך יתפלל, אעפ"י שיפסיד תפלת מנחה בציבור. דמבואר ברע"א, שההבדלה ביום א' היא עדיין הבדלה בזמנה, ואילו אחרי יום א' היא בבחינת תשלומים.

בברכות דף כ"ט. תניא: שכח ולא הזכיר הבדלה בחונן הדעת, אין מחזירין אותו, מפני שיכול לאומרה על הכוס. וכתב הרא"ש בפ"ד סימן ט"ו בשם בה"ג, כיון שתלוי הדבר בכוס, היכא שאין לו כוס צריך לחזור ולהתפלל. והרב ר' יונה ז"ל היה אומר, אף אם לא היה לו כוס מזומן בלילה, אם יודע שימצא כוס למחר, אין צריך לחזור ולהתפלל. והשו"ע או"ח רצ"ד ב' פסק כרבינו יונה, וז"ל: טעה ולא הבדיל בתפלה ואין לו כוס בלילה, וסובר שאף למחר לא יהיה לו, צריך לחזור ולהתפלל.

והקשה רע"א (בהגהותיו לסימן רצ"ד, ובסימן רצ"ט ו') הרי אפשר להבדיל עד יום ג', כמבואר בסימן רצ"ט ו'. ואם כן כשיודע שימצא כוס עד יום ג' למה חוזר ומתפלל? ותירץ (בסימן רצ"ט) דאם ההבדלה היא במוצאי שבת, או למחרתו (דהוי כמו מוצאי שבת) בזה אינו חוזר ומתפלל, אבל כשיהי' לו כוס ביום ב' או ג', כיון דאינו עיקר הזמן (אלא כתשלומים) בזה חוזר ומתפלל. יעוי"ש. לאור זאת נראה, דעדיף שיבדיל ביום א' שהוא עיקר הזמן, ולא יאחר עד יום ב', שהוא בגדר תשלומים. אעפ"י שעי"ז יפסיד תפלה בציבור, היא רק בבחינת מעלה בתפילה.

אלא דיש לפקפק על דברינו, משום דהבאו"ה (בסימן רצ"ד ב' ד"ה וסובר) כתב ליישב קושית רע"א, באופן אחר, דלכן חוזר ומתפלל, משום דאיכא למיחש דלמא לא יהי' לו כוס. ולפי תירוץ זה אין ראיה לדברי רע"א. ואולי הבאו"ה לא סבירא ליה כוותיה. ובפרט דכתב במשנ"ב רצ"ט ז' וז"ל: "ומ"מ לכו"ע לכתחילה יקדים להבדיל ביום א', דזריזין מקדימין למצוות". ובשער הציון כ"ח הוסיף: כך מוכח מדברי הרמב"ם (שבת, פכ"ט ד') דכתב: ומבדיל למחר, ומבדיל והולך עד סוף יום ג', עכ"ל. כלומר הרמב"ם הדגיש שמבדיל למחר, ואם לא הבדיל למחר יבדיל עד יום ג', יעו"ש. והנה במקום לדייק מהרמב"ם דסבירא ליה כרע"א, דעד יום א' הוא עיקר הזמן, ואח"כ תשלומים, השיא השעה"צ כוונתו לזריזות, ומשמע לכאורה דלא פסיקא ליה כדברי רע"א.

אולם יתכן שגם לשיטת המשנ"ב, יזדרז להבדיל, שהרי חז"ל חששו ולא נתנו לו להשאיר מצות ההבדלה עד יום ג', והצריכוהו לחזור ולהתפלל שנית שמו"ע.

ויעיין גם בדבר אברהם סימן א' דכתב דיש להקדים את הברית של התינוק שכבר עבר זמנו מאחר וכל שעה זמניה הוא.

אך יזהר שלא ישתה בשעת הבדלה יין כדי רביעית משום שאח"כ יהי' אסור בתפילה כמבואר בסימן צ"ט.

## האם היה על "בעל נפש" לצום בי"ז בתמוז, השנה, מהלילה?

### שאלה

בשער הציון סימן תק"ז ט' נאמר, שבעל נפש יחמיר על עצמו להתענות בי"ז בתמוז מהלילה, כמו בתשעה באב.

ברצוני לשאול האם הלכה זו נאמרה גם בשנה זו, כאשר צום י"ז בתמוז הוא ביום ראשון? שהרי אם בעל נפש יחמיר על עצמו לצום מהלילה, יפסיד מצות סעודת "מלוה מלכה".

על מצות "הבדלה" אין אני שואל, כיון שיכול לשמוע הבדלה מאחר ולא ישתה יין, אולם "מלוה מלכה" צריך הוא לקיים על ידי אכילתו הוא.

ש. צ. בני-ברק.

### תשובה:

מסתבר שיאכל מלוה מלכה ואל יצום כי מצות מלוה מלכה חיובה מעיקר הדין, ואילו לצום מהלילה היא רק חומרא לבעלי נפש, וקצת ראיה לדברינו, מהמבואר במשנה ברורה סימן תק"נ ו' שבעל נפש יחמיר ברחיצה בד' תעניות, ובכל זאת אם חל י' בטבת בערב שבת ירחץ בחמין, הרי שכבוד שבת עדיף מהחומרא שבתענית, כך גם "מלוה מלכה" שהיא לכבוד השבת, עדיפה מחומרת התענית.

אלא שקיימת אפשרות לקיים זה וזה, אם יאכל רק "כזית" ולא כשיעור "כותבת" שבאכילת כזית מקיים מצות "מלוה מלכה" ומאידך כיון שלא אכל ככותבת לא עקר את התענית וכמבואר בערוך לנר יבמות קכ"א על דבר המגילה "ויעבור מרדכי" שפרשו חז"ל שעבר על שמחת יום טוב והתענה בפסח תענית אסתר, ותמה הגאון ר' יונתן אייבשיץ למה לא פרשו חז"ל שעבר על מצות אכילת מצה בליל פסח שהוא עון גדול מבטול שמחת יום טוב, ותירץ הערוך לנר שמרדכי אכל כזית מצה ובאכילת כזית לא נעקר התענית מכל וכל ורק באכילת "כותבת" מתבטל התענית לגמרי.

אלא שעצה זו אינה אליבא דהלכתא, שבשלחן ערוך סימן תקס"ח א' מבואר שאם שכח ואכל כזית איבד את התענית, ויעויין בבית יוסף שמחלוקת הראשונים היא אם התענית מתבטלת בככותבת או בכזית, וכנראה שהערוך לנר אמר את דבריו אליבא דהר"אה ור"ן ורק לשיטתם קיימת העצה הנ"ל. 

תקון טעות

בתשובה לשאלה שבעלון "בית דוד" מפרשת פנחס נשמטה שורה ונעתיק שנית את הדברים. השאלה היתה האם שנוי השם מועיל לבני זוג חשוכי בנים? התשובה היא שבשאלה זו דן בשו"ת "חינוך בית יצחק" ולדעתו שינוי השם מועיל להפקד בזרע של קיימא, שהרי שנוי השם למדוהו חז"ל משרה אמנו שהשי"ת צוה לשנות שמה כדי שתוליד ומה שלא נהגו העולם לשנות שם לבני זוג חשוכי בנים, הוא, משום שעלול לצאת מזה בושה ופגם לבני הזוג אם שנוי השם לא יועיל להם, מה שאין כן בחולה, שאם ימות הרי לא ירגיש בבושתו, ואם ישאר חי הרי ששנוי השם עזר להם, ולכן לא נהגו העולם לשנות שם לחשוכי בנים. ואדם שכונתו לשם שמים ישנה שמו ויתעורר לתשובה שלימה ואל יחוש למה

יאמרו הבריות.

## פת חמה שנתחמם בטויסטר במוצש"ק האם הוא מלוגמא?

### שאלה:

שנינו במסכת שבת קיט: פת חמה במוצאי שבת מלוגמא (רפואה) ברצוני לשאול: המחמם בטויסטר במוצש"ק פת שנאפה מלפני השבת האם גם הוא מלוגמא?

ולכאורה יש להוכיח שגם הוא מלוגמא, מדברי כף החיים סימן ש' י"ב שהקשה מהנאמר: עשרה דברים ממעטים כח בני אדם ואחד מהם פת חמה.

ותירץ היפ"ל שדוקא פת חמה היוצא תיכף מהתנור שנאפה בו הוא ממעט כח אדם, ומה שנאמר פת חמה במוצש"ק מלוגמא, מיירי אחר שכבר נתקרר מחום האפיה ומחממו מחדש בתנור שמצטמק ויפה לו הרי שהמחמם מחדש פת הוא מלוגמא.

### תשובה:

המהרש"א הסביר שלכן פת חמה מלוגמא משום שיש לכבד את השבת בסעודת לויה בדבר חדש שהיה אסור לעשותו בו ביום. וקרוב לזה טעם ברכת בורא מאורי האש במוצאי שבת ובמוצאי יום הכפורים. על הנר שהוא דבר שנתחדש ליהנות בו עתה, ושהיה אסור בשבת (וכעין זה יש מהדרין להבדיל במוצאי הפסח על שכר, כיון שהיה אסור בפסח) ולפי דבריו, לחמם פת שכבר נאפה, מאחר ואינו אסור מהתורה לעשותו בשבת, שהרי אין אפיה אחר אפיה. ומשום כך אין כל חשיבות לאכול פת כזה במוצאי שבת. שגם בשבת מותר. ולכן נראה לנו שדוקא פת שנאפה מתחלה במוצאי שבת כיונה הגמרא במסכת שבת. ואין כל סתירה לדברי מהכף החיים שיתכן שגם כונתו כך. שנאפה הפת במוצאי שבת, ונתקרר ושוב נתחמם שנית במוצ"ש. אבל אם רק נתחמם בלבד אינו בכלל פת חמה במוצאי שבת.

אלא שיתכן שאם יטגן פת בביצה ובקצת שמן במוצ"ש הרי הוא בכלל פת חמה, משום שהטגון הזה היה אסור בשבת מהתורה שהרי הוסיף והכניס לפת ביצה ושמן. ולכן הרי הוא בכלל דבר חדש שבשבת היה אסור לעצמו וכעת במוצ"ש כבוד הוא שמלוה את השבת בפת שהיתה אסורה בשבת לעשותו.

(המשך מעמ' הקודם) הזה מבקשים שכרם מלפני המקום והרשעים עושי רע גם הם מבקשים שכרם ואומר להם הקב"ה אפנה לכם הרשעים שעשו עמי מלאכה מועטת אבל לכם חשבון רב אני עתיד לחשוב עמכם וזהו ופניתי אליכם.

## חידה נפלאה מהמלבי"ם

הן לא ידעתי \- זכר לא המלטתי 1וימי טהרה כאשה ישבתי

לא גנבתי ולא גזלתי \- לא טבחתי ולא מכרתי 2ושלמתי ארבעה וחמשה

מלפני בל אדע לספר \- ואחרי פני דל אכפר 3גל נעול הייתי ביניהם

כשושנה בין הישימון \- בעבור הלקח את שמעון

אשר בו אני מתקדשת \- יסובבו הנערים בקשת.

הפתרון הוא: "לג בעומר"

1) כמו שאמרו חז"ל ששבעת השבועות מפסח לשבועות כדי שיטהרו מטומאת מצרים.  

2) ארבעה שבועות וחמשה ימים 

3) לפני ל"ג בעומר זה לב ואחרי ל"ג זה דל..

# "אוהב ה' שערי ציון" שערים המצויינים בהלכה

## להפעיל קלטת עם תפילות ימים הנוראים, עבור סומא, ע"י נכרי? לתקוע בשופר בפרוזדור בי"ח, להוציא יד"ח המאושפז בחדר מבודד.

### שאלה:

א. יהודי סומא ל"ע, המאושפז בבית חולים, ואינו יודע להתפלל תפילות ימים הנוראים בעל פה, ואסור להכנס לחדרו להתפלל עמו. האם מותר להכין עבורו קלטת עם תפילות הימים נוראים, ואחות נכריה תפעיל אותו בשבת ובחג, והוא יחזור אחרי התפילה המוקלטת, החולה אומר שאם לא יתפלל, נפשו תהיה עגומה.

ב. יהודי המאושפז בחדר מבודד בבית חולים, ואין אפשרות להכנס לחדרו לתקוע לו בשופר, האם אפשר לתקוע בשופר בפרוזדור בית החולים, והוא בחדרו ישמע קול השופר, או שמא יש לחוש ל"קול הברה" שבפרוזדור הארוך?

### תשובה:

א. הדרך המובחרת היא להפעיל מערב שבת שעון שיפעיל מעצמו את הקלטת בשבת ובחג. ואם לא ניתן לעשות זאת. אין לומר לנכרי שיפעיל קלטת בשבת ובחג, כדי שהסומא יוכל להתפלל, וכמבואר במשנ"ב תרכ"ג ג': "יש לבטל המנהג שהעכו"ם מדליק הנרות לצורך אמירת פיוטים בנעילה". ויש להסביר לחולה שאל יצטער אם לא יוכל להתפלל, כי שמירת השבת חשובה לפני הבורא יתברך יותר מהתפילה שתתאפשר לו על ידי איסור.

אך קיימת עצה, לבקש מהאחות הנכריה שתקליט מלפני השבת שירים החביבים עליה על גבי קלטת שלה, ואחר כך יקליטו על הקלטת את תפילות הימים הנוראים, והאחות תפעיל את הקלטת בשבת לצורך עצמה, ואחר כך ישמע החולה את התפילות המוקלטות מבלי שתיעשה כל מלאכה עבורו.

וכך נוהגים ישראל, כשביתם חשוך בשבת, לומר לנכרי: ברצוני לכבד אותך בדברי מתיקה, אך הבית חשוך ואיני רואה\! ואז הנכרי ידליק לצורך עצמו, כדי שהישראל יראה לכבדו, וממילא יהנה גם הישראל מהנר שהודלק. וכך בעניננו.

יש גם לצרף את דעת בעל העיטור הסובר דמותר לומר לנכרי שיעשה מלאכה דאורייתא לצורך מצוה של הישראל והעתיקו הרמ"א בסימן רע"ו ב', אמנם מבואר שם, דרוב הפוסקים חולקים עליו. אך בעניננו חזי לאצטרופי, וכנ"ל.

ב. נאמר בשו"ע תקפ"ז א': "התוקע בתוך הבור או בתוך המערה... העומדים בחוץ, אם קול שופר שמעו יצאו, ואם קול הברה שמעו לא יצאו".

וכתב המשנ"ב ב': "ובבנין שרובו על הקרקע ומקצתו בתוך הקרקע, שרי, דע"י שרובו למעלה מן הקרקע לא מתבלבל הקול ונשמע קול שופר אף מבחוץ"

ובס"ק ז' כתב: "ויש אומרים עוד, דאפילו התוקע בבית הכנסת ויש עומדים בחוץ קצת רחוק ממנו, שייך בזה גם כן הבחנה לפי הריחוק מבית הכנסת" ולכן למעשה יתקע סמוך לחדר המבודד ויצא בזה החולה ידי חובתו. והשי"ת יכתבנו ויחתמנו לחיים טובים ומאושרים מתוך בריאות וישועת ישראל.

### שאלה

אדם שידיו רועדות וקשה לו להחזיק את גביע הקדוש בידו מבלי לשפוך את היין שבתוכו, האם מותר לו לקדש כשהגביע על השולחן מבלי להחזיק בו?

שאלה נוספת, האם מותר להסיר את הפמוטים בשבת בבוקר מעל השלחן?

מרדכי קרסטני חולון.

### תשובה:

אדם שידיו רועדות וקשה לו להחזיק את גביע הקידוש בידו מותר לו לקדש כשהגביע עם היין על השלחן[^15] אולם אם יכול הוא להחזיק בידו בגביע כשמונח על השולחן יעשה כך, אף על פי שאינו יכול להגביהו מעל השלחן[^16] 

פמוטים בשבת הם "מוקצה" לא רק כשהדליקו בהם נרות, שאז הם בסיס לשלהבת, אלא אפילו אם לא הדליקו בהם נרות בשבת זו הרי הם "כלי שמלאכתו לאיסור", ואסור לטלטלם כי אם לצורך גופם או מקומם. אולם אם התנה עליהם בערב שבת לפני בין השמשות ואמר שבדעתו לטלטלנו לאחר שיכבה בשבת, נחלקו בזה הדעות אם מותר אז לטלטלם לצורך גופם או לצורך מקומם, כמבואר בשלחן ערוך סימן רע"ט סעיף ד', ולדעת הרמ"א אסור.

## מדבריהם של גדולי ישראל

פעם ביקר הגה"צ ר' אליהו לאפיאן ז"ל אצל אדם גדול שחלה וסיפר על מצבו הקשה של אותו צדיק, שאינו מסוגל לאכול דרך פיו, ומקבל כל מזונו דרך צנור המחובר לבטנו, רח"ל, אותו צדיק הראה לו בידו על הצינור דרכו הוא מקבל את מאכלו ואמר "הפה הזה אינו מדבר לשון הרע, לפיכך מסוגל הוא לאכול".

מרן נסע פעם ברכבת מירושלים ת"ו לחיפה והתפלל תפלת הדרך ולאחר זמן נכנס לחדר הנוחיות, לכשיצא ונטל ידיו רמז בידו לשוטר שעמד אצלו שיקבץ את כל השוטרים שנסעו אז הרבה בקרון זה, נתקבצו כולם סביבו, ויפן אליהם ויאמר: אני אברך ברכת אשר יצר, ואתם כולכם תענו אמן, כולם נענו לו בראשם להסכמה, ואמר הברכה מלה במלה כדרכו בקודש ובקול רם, וכולם יחד ענו בקול "אמן", עברו כמה דקות והרכבת נעצרה, ונודע כי מצאו מוקש מתחת לפסי הרכבת ובדרך נס לא התפוצץ.

פעם כשבא רבינו לביתו ראה שהעוזרת סימה זה עתה שטיפת הרצפות, עמד רבנו ונקה את נעליו בקפידה מרובה ולא נחה דעתו עד אשר עמד על רגל אחת ובדק היטב אם לא נשאר לכלוך בסוליה ורק לאחר בדיקות אלה נכנס לביתו הדבר עורר את התפעלות העוזרת שהבינה שרבנו חשש שמא יגרום לה צער אם הבית יתלכלך שאך זה עתה עמלה עליו לנקותו. (לב אליהו, מתולדותיו)

בשורת הבנים משום שעדיין שואלים (המשך מעמוד 3\) ולדעתו העניה יודע הוא להשיב על כל השאלות בעצמו ואינו צריך לשאול כלל. אם באים לשאול את האב אז הבן הוא בן לאביו וזהו "בשורת הבנים" ואם אינו שואל כלל במה הוא בן לאביו.

### שאלה

כידוע אסור לצאת בשבת עם מטריה או שמשיה כמחסה מפני הגשם או השמש אף על פי שהיא פתוחה כבר[^17] 1 מערב שבת, ברצוני לשאול האם מותר לצאת בשבת עם עגלת ילדים שתקועה בה מטריה או שמשיה שפרסוה מערב שבת?

א. ב. עכו

### תשובה

הטעם שאסור לצאת בשבת במטריה או בשמשיה הפתוחה כבר מערב שבת הוא בגלל מראית-עין[^18]2 מאחר ודרכם של בני אדם לפתוח את המטריה ביציאתם לרחוב, לכן יתעורר חשד שחילל שבת בפתיחת המטריה, אבל מטריה התקועה בעגלה אין בזה משום מראית עין, כי אפשר להניח שהשאירוה פתוחה מעל גבי העגלה מערב שבת, ולכן אם פתחו את המטריה מערב שבת מותר לצאת עם העגלה בשבת, וביחוד לפי דברי החזון איש סימן נ"ב סק"ו בהלכות שבת אורח חיים[^19]3.

## ביזה את בתו, כדי לא להכשיל את הרבים.

מעשה בבתו של הגאון ר' א. מ. ה. זצ"ל שסטתה מדרך הישרה ויצאה ברחוב בשבת עם מטריה בידה, לאחר שאביה הגאון הוכיח אותה ודבריו לא נשאו פרי, עלה לבימה שבבית הכנסת הגדול והכריז: בתי, למרבה הצער יצאה מדעתה, והיא מהלכת ברחוב עם מטריה בשבת ואין ללמוד ממנה שהדבר מותר.

מפיו של החזון איש זצ"ל.

### שאלה

בליל שבת קדשתי על גביע יין, ולאחר הקידוש נתגלה לי שהגביע היה מנוקב בתחתיתו, ומתוך כך היין שבו נוזל. האם הייתי חייב לקדש שנית?

מ. פ. ירושלים

### תשובה

גביע מנוקב 1 פסול לקידוש2  ואם קידש עליו חייב לקדש שנית.3

אך אם בשעת הקידוש4 היה בקבוק עם רביעית יין על השלחן, ודעתו היתה לשתות ממנו אח"כ, ישתה מיד מהיין שבבקבוק מלא לוגמיו ויצא ידי חובתו. משום שהבקבוק נחשב ככוס5, ואעפ"י שלא החזיק את הבקבוק בידו אין זה מעכב.

1\. משנ"ב סימן קפ"ג שעה"צ י"ד וז"ל: ופשוט שאם יש נקב בשולו ועי"ז אינו יכול להחזיק רביעית, אין על זה שם כוס כלל והוא לעיכובא אפי' בשעת הדחק, דכוס של ברכת המזון וקדוש צריך להחזיק רביעית וכו'.

2\. ושיעור גודל הנקב אפשר לכאורה ללמוד מכוס של נטילת ידים המבואר בסימן קנ"ט שהוא בכונס משקה, דהיינו שאם ישימו אותו על משקים יכנסו בתוכו דרך הנקב, וכתב שם המשנ"ב אות ז' שאם נותן לתוכו מים ויוצא טיף אחר טיף בידוע שהוא כונס משקה.

3\. ואם היה בדעתו מתחלה בשעת ברכה לשתות יין יותר אין צריך לברך שנית בורא פרי הגפן, רק לקדש וכמש"כ המשנ"ב סימן רע"א ע"ח.

4\. נלמד ממש"כ המשנ"ב רע"א ע"ה שאם קידש על הכוס וסבר שהוא יין ונמצא שהוא חומץ או מים, אם היה יין מוכן לפניו בכלי על השלחן ודעתו היה לשתות ממנו אח"כ, אין צריך לקדש שנית דהוי כאילו קידש על כל היין שמוכן לפניו, וישתה מהן תיכף מלא לוגמיו. הוראת הרב י"כ שליט"א מירושלים.

5\. משנ"ב קפ"ג י"ח, אם אינו יכול להשיג בקלות כלי אחר.

## מדבריהם של גדולי ישראל:

הגאון ר' ישראל מסלנט זצ"ל הוכיח קשות את בני עירו שלא שילמו "שכר לימוד" בתלמוד תורה עבור יתום. שהיה מתרוצץ ומתהלך בטל ברחובות העיר, וכשהתנצלו לפניו באמתלא שאין להם כסף לשלם צעק ואמר:

מוכרין ס"ת ומשלמין שכר לימוד\!

מתוך ספר "המאורות הגדולים", ז'.

## לכבוד מערכת עלון "בית דוד"

אשמח מאד אם אקבל תשובה על השאלה המטרידה אותי ואין בידי תשובה נאותה.

מדוע נקראים בני עמנו בשם "יהודים" ע"ש יהודה בן יעקב, ואין אנו נקראים ישראלים ע"ש אבינו יעקב, ביחוד שגם ארצנו נקראת ארץ ישראל שלפי"ז היה מתאים יותר שנקרא בשם ישראלים. 

### תשובה:

שאלה זו נכבדה היא, ואכן תשובה גדולה באמתחתנו.

יעקב אבינו ויתר על כבודו והוא היה זה שהחליט שעמנו עם ישראל עליו להקרא לא בשם ישראלים ולא בשם אחד השבטים כי אם בשמו של יהודה. דבר זה גילה לנו ה"יונתן בן עוזיאל" בתרגומו על הפסוק "יהודה אתה יודוך אחיך" "יהודה אנת אודיתא על עובדא דתמר, בגין כן, לך יהודון אחוך ויתקרון יהודאין על שמך.

(תרגום הדברים) יהודה, אתה הודית במעשה תמר בגלל זה לך יודו אחיך ויקראון "יהודים" על שמך.

### שאלה:

על פי פקודת הרופאים אסור לי לשתות יין או מיץ ענבים וגם שאר משקאות חריפים, חוץ מטעימה מועטת, ברצוני לשאול איך עלי לנהוג בקידוש. האם עדיף יותר שאקדש על יין ואטעם רק מעט ממנו מבלי לשתות רוב הכוס, היות ואני נמצא לבד בבית ואין מי שישתה את רוב הכוס, או שעדיף יותר שאקדש על חלות.

אודה מאד אם תענו לי מעל דפי העלון השבועי שלכם.

מ. מזרחי רח' ר' עקיבא

בני-ברק.

### תשובה:

בקדוש של ליל שבת כשאין בבית מי שישתה רוב הכוס, יש לקדש על החלות, ואם קידש על היין וטעם רק מעט, לא יצא ידי חובתו.1 ובקדושא רבא של יום אפשר לקדש על חמר מדינה2 מציעים אנו לסחוט כוס מיץ מערב שבת או מתפוזים או מאשכוליות (ולא מבקבוקים) ולקדש עליו ולברך שהכל נהי' בדברו. 3 

1\. סימן רע"א סעיף י"ג.                                      2\. סימן ער"ב סעיף ט'.

ובשו"ת חלקת יעקב סימן צד.

3\. הוראת הרבי"ש אלישיב שליט"א.

כלומר בעולם הזה, הוא מצוי לכל, "ובכל המקום אשר אזכיר את שמי אבוא אליך וברכתיך, וכל זה רק בעולם הזה.

אבל בעולם הבא, רב המרחק בין האדם ובין השי"ת וכמה מחיצות מפסיקות שם וא"א להתקרב יותר אל השי"ת ממה שהיה קרוב אליו בהיותו בחיים, ורק בשעה שמביאים את האדם לדין, אזי מקרבים אותו להשי"ת לתת דין וחשבון מפעולותיו ואז מתירא האדם מהתקרבות זאת ובעל כרחו מקרבים אותו, וא"כ הרי טוב יותר לו לאדם להתקרב אל ד' בעולם הזה לרצונו, מאשר לקרבו בעוה"ב בע"כ.

## שאלות בעניני הבדלה

א. שתיית יין קשה עלי וביחוד במוצאי שבת האם קיים איזה תחליף במקום יין שאפשר להבדיל עליו?

ב. בדעתי לנסוע בעזה"י לבית הבראה, בביתי ישארו אשתי עם בני שרק עתה מלאו לו שלש עשרה שנה, האם יוכל בני להבדיל ולהוציא ידי חובת אשתי בהבדלה?

פ. ה. רח' טהון חולון.

תשובה: בנוגע לשאלה א. בעונה זו כשמצויים בשוק ענבים אפשר לסחוט אשכול ענבים ולהבדיל על המיץ חייבים לברר שלא יהי' עליהם חשש ערלה כמו כן אפשר לסחוט ביום ששי מיץ ענבים ולקדש עליו בליל שבת. (ומכל מקום מצוה מן המובחר שיקדש על יין ישן דהיינו שעברו עליו ארבעים יום מעשיתו 1) ובימות החורף אפשר לסחוט מיץ מאשכוליות או מיץ מתפוזים ולהבדיל עליהם כיון שמיץ זה נחשב במדינתנו ל"חמר מדינה" אולם מיץ תפוזים או אשכוליות הנמכר בבקבוקים שרובו מים נראה שאי אפשר להבדיל עליו2 כמו כן אפשר להבדיל על בירה.3

בנוגע לשאלה ב'.

האשה רוצה לצאת ידי חובת הבדלה בלי פקפוקים מהבן שמלאו לו רק עתה שלש עשרה חייבת היא להתפלל תפלת ערבית ולומר בתפלת שמונה עשרה "אתה חוננתנו" ואז חיוב הבדלה רק מדרבנן5 ותוכל לצאת חובת הבדלה מהבן הבר מצוה. אבל אם לא תתפלל קיים חשש שלא תצא, משום שיתכן שאשה חייבת בהבדלה מהתורה4 ואז לא סומכים לומר שהנער כבר גדול עד שיתמלא זקנו של הנער, וכמבואר לענין קדוש שנער בן י"ג שנה לא יכול להוציא את האשה ידי חובת קידוש עד שיתמלא זקנו כיון שאשה חייבת בקידוש מהתורה חוששים אולי לא הביא עדיין סמנים אלא אם כן האשה התפללה תפלת ערבית.

1\. משנ"ב סימן ער"ב ה'. 2\. הוראת הרב אלישיב שליט"א ויעיין משנ"ב רצ"ו אות י' 3\. רצ"ו ב. 4\. רצ"ו משנ"ב א. ל"ד. 5\. משנ"ב רצ"ו \- א.

לביתם בשלום, וזכותו יגן עליהם לבל יכשלו ויפלו במלחמה ואז כשיהיו כולם צדיקים לא יצטרך המנהיג ליתפס בעוון הדור, וזה "ולא תהיה עדת ה' כצאן אשר אין להם רועה", שלא ימות המנהיג וישאר הצאן בלא רועה.

\* \* \* \*

ונאספת אל עמך גם אתה כאשר נאסף אהרן אחיך. פי' רש"י מכאן שנתאוה משה למיתתו של אהרן, ומבאר הכתב סופר דאחז"ל: "כל המניח בן כמותו כאילו לא מת, כי יש לו זכות במצוות הבן ולאחר מיתתו הולך ומשמש לפי ע"י בנו, והנה אהרן זכה שכתרו נתן לבנו בחייו, ומשה לא זכה שבנו יהיה ממלא מקומו והתאוה משה לזכות לכך, וזהו שהתאוה משה למיתתו של אהרן שיהי' כאילו הוא חי, אבל באמת משה לא היה צריך לכל זה כי זכות כל ישראל לעולם תלויה בו, כי ע"י קבלנו התורה וכאילו לא מת וזשאה"כ ונאספת אל עמך גם אתה, הגם שאין לך בן ממלא מקומך, מ"מ תמות כמו אהרן, שזכות כל ישראל תלויה בך לעולם.

\*\*\*\*

### שאלה

ידידנו בא לבקרנו בשבת לרגל כניסתנו לדירה חדשה והביא עמו תשורה, הערתי לידידי שאסור לתת מתנה בשבת אלא א"כ הקנו אותה למקבל מע"ש, ידידי ענה לי שידוע לו שנוהגים לתת מתנות לחתן בשבת אבקשכם להודיעני האם נתינת מתנות בשבת מותרת או אסורה.

### תשובה

במשנה ברורה1 נפסק שאסור לתת ולקבל מתנה בשבת וביום טוב, ואינו מותר אלא לצורך מצוה או כשהוא לצורך שבת ויו"ט, וכתב עוד שמה שנהגו לתת כלים במתנה לחתן אינו נכון, אולם בערוך השלחן2 כתב דמנהג ישראל תורה היא וההיתר לתת מתנה לחתן מיוסד על זה שמצוה לשמח חתן וכלה, ועיין גם בהגהות חתם סופר3 דמותר לתת מתנה לרב הדורש משום שהוא כבוד התורה ותפארת וחיבוב מצוה, נמצא דלחתן ולרב יש מקום להתיר אבל במקרה הנ"ל דהיינו דורון הנשלח לרגל כניסה לדירה חדשה או לרגל כל שמחה אחרת אסור, והעצה למי שבא ליתן מתנה בשבת ויו"ט היא שיקנה את המתנה ע"י אחר למקבל מער"ש ועי"ז יצאה המתנה מרשות הנותן מער"ש.

 1\. ש"ו ל"ג.           2\. ש"ו י"ז.

1. על גליון הש"ע או"ח סימן ש"ו.

## המקדש כנגד הערוה, האם יצא ידי חובתו, ומה דינם של השומעים ממנו?

## מי שברך ונודע לו שהוא בגלוי ראש?

### שאלה:

א. המקדש בשבת ויום טוב, כנגד אשה שאינה לבושה בצניעות כדין תורה, האם יצא ידי חובת קידוש? ומה דינם של אותם ששמעו ממנו את הקידוש שלא היו כנגד הערוה, האם חייבים לקדש שנית? ומה הדין אם המקדש אינו עומד נגד הערוה, אולם השומעים עומדים כנגד הערוה, האם יוצאים הם ידי חובת קידוש?

ב. אירע מקרה באדם שבירך על הלחם, ולאחר הברכה נודע לו שכובעו נשמט מעל ראשו, וברכתו היתה בגלוי ראש, האם יצא חובת הברכה, או שחייב הוא לחזור ולברך שנית?

הר"ר פ. א. בני ברק

### תשובה

א. אם המקדש עומד כנגד ערוה ממש, פשוט הוא שחייב לחזור ולקדש, וברכותיו היו ברכות לבטלה, והשומע ממנו אף על פי שלא היה כנגד הערוה, לא יצא ידי חובתו1, מאחר וברכותיו של המקדש היו ברכות לבטלה, שאי אפשר לצאת בהם ידי חובה.

ואם לא עמד כנגד ערוה ממש אלא כנגד טפח מגולה באשה, במקום שדרכה לכסותו אפילו היא אשתו, נחלקו הפוסקים2, אם בדיעבד יצא ידי חובתו או לא, דעת הדרך החיים שלא יצא וצריך לחזור ולברך, והפרי מגדים מסתפק בזה, והכרעת המשנה ברורה היא שאם לא נתכוין להסתכל בה אין להחמיר בדיעבד וממילא לא יחזור ויברך, ואפילו כשהיא אשה אחרת.

וכל זה דוקא בדיעבד אבל לכתחילה יש מאד לזהר לא לקדש נגד אשה שטפח מבשרה מגולה מאחר והוא ברכה לבטלה.

אף אם המקדש אינו עומד כנגד הערוה, אלא השומע בלבד, גם אז אין הוא יוצא ידי חובתו, מאחר ואי אפשר לומר בו "שומע כעונה" כיון שא"א לו לענות3, שהרי עומד הוא כנגד הערוה.

ב. מהרמב"ם משמע שאם עבר ובירך או התפלל בגלוי ראש יצא ידי חובתו בדיעבד, שכתב בפ"ה מהלכות תפלה: שמונה דברים צריך המתפלל להזהר בהן ולעשותן, ואם היה דחוק או נאנס או שעבר ולא עשה אותן אין מעכבין. ובתוך שמונת הדברים מנה הרמב"ם "תקון המלבושים" שלא יעמוד בראש מגולה נמצא שאין הוא מעכב בדיעבד ואינו חוזר ומברך.

1\. בחיי אדם כלל ג' סימן ל"ג כתב דדוקא בקריאת שמע ובתפילה לא יצא ידי חובתו אבל בשאר ברכות אעפ"י שעבר על איסורי תורה אין צריך לחזור משום דדוקא בתפלה שהיא דומה לקרבן נאמר בו "זבח רשעים תועבה" ולא בשאר ברכות אולם בבאור הלכה סימן קפ"ה כתב שמה שצריך לחזור ולהתפלל אם התפלל כנגד צואה היא משום "שהיא בכלל כי דבר ה' בזה, ואיך נאמר שיצא בזה בדיעבד ברכתו שצריך לברך לה' על מזונו וכה"ג אחרי שבזה ביזה את דבר ה' לפי"ז נראה דה"ה דלא יצא בזה חובת קידוש, ואעפ"י שהבאו"ה מיירי (המשך בעמוד 3\)

## יין שהונח תחת מטה האם מותר בשתיה וכשר לקידוש?

## ומה ההלכה במאכל שעל מטה שתחת מטה עליונה?

### שאלה: 

שנינו במסכת פסחים דף קי"ב. "אוכלין ומשקין תחת המטה אפילו מחופין בכלי ברזל רוח רעה שורה עליהן לאור זה ברצוני לשאול שתי שאלות.

א. מה דינו של משלוח מנות \- הכולל מיני מאפה פרות ויין שהונח תחת המטה שישנו עליה, האם מותרים הם באכילה? ומה דין היין האם כשר הוא לקדוש?

ב. בהרבה מוסדות חנוך לנערים הוכנסו לשמוש שתי קומות של מטות נוער, כלומר מטה על גבי מטה, האם מותר לבעל המטה התחתונה להחזיק אצלו אוכל כאשר חברו שבמטה העליונה ישן, שהרי לכאורה המאכל נמצא תחת מטה ורוח רעה שורה עליו? 

ב. ו. רח' אלישע ב"ב

### תשובה:

א. בדרכי תשובה יורה דעה קט"ז מבואר שרוב הפוסקים מתירים בדיעבד מאכלים ומשקאות תחת המטה (ובפרט פירות חיים לא מבושלים) וכך משמע במשנה ברורה סימן ד. שכתב שבדיעבד אם נגע בידיו לפני שנטל מים בשחרית במאכלים אעפ"י שרוח רעה שורה עליהם לא נאסרו המאכלים באכילה, בדיעבד מחמת הרוח הרעה ויעויין באורך בשדי חמד כרך ד' מערכת ל' כלל קמ"א.

אולם יעוין בבנין עולם אורח חיים ל"ג שדן לגבי אתרוג שהונח תחת המטה האם כשר למצות נטילת ד' מינים וכתב שאפילו אם נניח שאין לאסור בדיעבד את האתרוג מאכילה אולם לנטילה פסול הוא מטעם: "הקריבהו נא לפחתיך הירצך, או הישא פניך", כלומר מאחר ונמאס אין הוא ראוי להגשה לפני המלך, וסיים למסקנא שאם יש אתרוג אחר בעיר לא יטול את זה ואם אין יטול את זה בלי ברכה, וכך כתב גם בבן איש חי ששמן שהונח תחת המטה פסול להדלקה בחנוכה מטעם הקריבהו נא לפחתיך, לפי זה הוא הדין שהיין פסול לקידוש, אולם הרבה פוסקים סבורים שגם האתרוג כשר הוא לנטילה עם ברכה יעוין "חיים וברכה" אתרוג אות א' ס"ק י"א, וממילא מסתבר שגם בעניננו יש למקיל על מי לסמוך ולהשתמש ביין לקידוש אולם בעל נפש הרוצה לחשוש לדעת הבנין עולם והבן איש חי ולא להשתמש בהם לקידוש תבא עליו ברכה.

ב. בספר מנחת יצחק ח"ד קי"ז דן האם מותר לכתחילה להניח מאכלים במדף התחתון שבעגלת תינוק האם יש לחשוש לרוח רעה שתשרה על המאכלים מאחר והתינוק ישן עליהם. וכתב שיש מקום להקל על פי המובא בדרכי תשובה קט"ז ל"ז שמותר להניח תבשיל בין כר לכסת כדי לשמור חומו משום ש"תחת המטה" הכוונה קרקע שמתחת המטה ממש, ולא תחת הכר וכסת, לפי"ז המדף התחתון אין הוא קרקע, ועוד מובא בספר מילי דחסידותא שאין חשש לרוח רעה אלא במטה שבה תשה"מ ולכן במטת תינוק אין חשש, יעוין בדבריו לפי זה יתכן שגם בעניננו במטת נוער על גבי מטת נוער אולי אין חשש, ובכל זאת נראה שהמחמיר תבא עליו ברכה.

### שאלה 

האם מותר ללמוד בספרי חשבון בשבת? אם תשובתכם תהיה לאיסור, ברצוני אז לשאול, האם גם אסור לתת לילד בשבת לשחק במשחק אשר מטרתו החנוכית היא לימוד תרגילי חשבון תוך כדי משחק.

א. ד. אברומוביץ, חולון.

### תשובה:

בשלחן ערוך סימן ש"ז אורח חיים סעיף י"ז נאמר: אסור ללמוד בשבת ויום טוב זולת בדברי תורה, ואפילו בספרי חכמות אסור, ויש מי שמתיר, וכתב המשנה ברורה שם אות ס"ה שנוהגים להקל אולם לירא שמים ראוי להחמיר.

לשחק במשחק השחמ"ט יש מתירים ונהגו לעשותם מכסף כדי שלא יראו כעובדין דחול ואין למחות בידם, כמבואר בסימן של"ח ברמ"א סעיף ה' אולם הרבה חולקים ואוסרים וכתב בספר מנחת יצחק ח"ג ל"ג שמה שכתב המגן אברהם שאין למחות ביד המקילין הוא רק מטעם מוטב שיהיו שוגגים ואל יהיו מזידין אבל להולכים בדרך תורת ה' אף בחול אין להם לשחק אלא להגות בתורת ה' כי כל המשחקים בקוביא אף שלא ישחקו על מנת להרויח ממון בזה שיש בו איסור גזר הרי זה בכלל מושב ליצים ובפרט למשחקים בשבת ויום-טוב שנתנו לדברי תורה, וכך כתב גם בספר מור וקציעה סימן של"ח שיש להתיר לנשים ולילדים קטנים כל מיני משחקים אם אינו עשוי להרויח אלא לתענוג, אבל לגדולים נתנה השבת לדברי תורה.

## תפילין שבראש

בעת ממשלת הצר ברוסיה, נגזרה גזרה לאסור את האדמו"ר ר' שניאור זלמן מלאדי ולהביאו אסור באזיקים לפטרבורג.

כאשר הגיעו החיילים לעיר מגורו של האדמו"ר, התפרצו בגאון אל בית הרבי, בראשות קצינם, ועמדו להוציא לפועל את גזר הדין.

אך פתח הקצין את דלת החצר ברעש גדול, עצר ונשאר על עמדו כאילו קפאו שד. נשימתו נעצרה ועיניו חשכו, לפניו ראה את האדמו"ר עטוף בטלית ומעוטר בתפילין. הוא נסוג אחורנית בהדרת קדש וביקש מאחרים שיבצעו את הפקודה.

כאשר נשאל האדמו"ר לאחר זמן, מדוע נבהל שר הצבא כשראהו עטור בתפילין השיב: הרי מקרא מפורש: "וראו כל עמי הארץ כי שם ד' נקרא עליך ויראו ממך, ואמרו חז"ל: אלו תפילין שבראש, שאל שוב החסיד: "גם אני מניח תפילין, ואין הגוי מתירא ממני?"

השיב הרבי: כתיב, "שבראש" ולא "שעל הראש", כלומר: כאשר התפילין לא רק על הראש כי אם גם תכנם חקוק בתוך הראש, אז, "ויראו הגויים ממך".

המשך מעמוד ג' (גם לפרנסה ברא הקב"ה מעין)

שער ושער ברא לו הקב"ה מעין בפני עצמו שיהא שותה ממנו, יבש המעין, יבש השער: "אמרו לו אשתו ומה אם כל שער ושער ברא לו הקב"ה מעין בפני עצמו שיהא שותה ממנו, אתה שאתה בן אדם כמה שערות יש בך ובניך מתפרנסין על ידך לא כל שכן שיזמין לך הקב"ה פרנסה לפיכך לא הניחה אותו לצאת לחוצה לארץ".

## מכתב ושאלות מחיילים העוסקים בתורה במחנה

לחברי כולל בית דוד שלומים מרובים.

פתחנו כאן בעזה"י ישיבה זוטא, וצבור גדול של בני תורה, וסתם חיילים יושבים כאן ועמלים בתורה, בבית-המדרש כאן התעוררו מספר בעיות הלכתיות ונשמח מאד לקבל תשובות עליהן.

א. כשלא קראו בתורה בשני וחמישי או בשבת בבוקר והקריאה נתאפשרה רק בערב בשעת תפלת מנחה האם אפשר לקרוא אז או לא?

ב. חייל שמקבל חופשה על מנת לחזור לבסיס ביום שישי, וכשחוזר יוצא חייל אחר לחופשה ולצערנו מחלל הוא את השבת בנסיעה, האם עובר החייל הראשון משום "לפני עור לא תתן מכשול" וחייב הוא לוותר על חופשתו כדי למנוע חילול שבת או לא?

כמו כן ישנן יחידות שיוצאים מהן לחופשה ביום השבת האם מותר לחייל דתי להחליף את התור עם חייל חילוני?

ג. האם מצות "ויד תהי' לך מחוץ למחנה, ויצאת שמה חוץ" נוהגת גם לגבי מי-רגלים?

ישראל זיכרמן. ד. צ. 2719

### תשובה

א. עיקר תקנת קריאת התורה נאמרה בשחרית כמבואר ברמב"ם ולכן אין לנהוג בקביעות לקרוא במנחה. אבל אם מחמת סיבה לא קראו בשחרית אפשר לקרא[^20] במנחה.

ב. חייל שמקבל חופשה וחוזר לבסיסו ביום ו' אינו מכשיל את החייל האחר בחלול שבת, כי האפשרות בידו של החייל האחר לא לנסוע בשבת, ולכן אין בזה משום לפני עור[^21]. אלא שפשוט הוא שחייבים להסביר ולשכנע לאח טועה שהאוצר היקר ביותר שיש ליהודי הוא השבת, כנאמר: "לקראת שבת לכו ונלכה כי היא מקור הברכה" וקו ההגנה הטוב ביותר של עם ישראל, הוא השבת כנאמר: בירמיהו י"ז: והיה אם שמוע תשמעון אלי נאום ה', לבלתי הביא משא בשערי העיר הזאת ביום השבת, ולקדש את יום השבת לבלתי עשות בה כל מלאכה, ובאו בשערי העיר הזאת מלכים ושרים וכו' וישבה העיר הזאת לעולם. להחליף את התור עם חייל אחר כדי שהוא יצא בשבת, אסור בהחלט והרי זה כשולח יהודי לחלל שבת.

ג. הסמ"ג במצוה קי"ט כתב: מצות עשה להכין מקום חוץ למחנה כדי שיהי' המקום נקי, ואף לקטנים, וכך כתב היונתן בן עוזיאל דברים כ"ג י"ג ומבואר בברכות כ"ה וביומא ע"ה ויעוין חינוך מצוה תקס"ו ויראים תל"ב[^22]. 

### שאלה:

## בענין ברכת מאורי האש על אור החשמל?

כזכור חל השנה תשעה באב במוצאי שבת קודש, ונפסק בשלחן ערוך שמברכים בורא מאורי האש כשרואים את הנר, קודם שקוראים איכה, וכידוע שרק במוצאי שבת אפשר לברך ברכה זו ולא יותר, והמקור מבואר במשנה ברורה סימן רצ"ט י"ח הוא ממה שמובא בפסחים דף נ"ד, ר' יוסי אומר: במוצאי שבת נתן הקדוש ברוך הוא דעה באדם הראשון מעין דוגמא של מעלה והביא ב' אבנים וטחנן זו בזו ויצא מהן אור, ובירך עליה בורא מאורי האש, שמואל אמר לפיכך מברכים על האש במוצאי שבת שהיא תחלת ברייתה ולכן מברכים על האש רק במוצאי שבת שהוא זמן ברייתה. ושאלתנו היא היות ובמוצאי שבת הנ"ל לא היו בבית הכנסת גפרורים להדלקת הנר, אלא רק אור החשמל, האם כדאי במקרה כזה לברך על אור החשמל כדי לקיים את הנאמר שיש לברך קודם איכה, וגם כדי למנוע את הסיכון שרבים עלולים לשכוח לברך בלילה הנ"ל ברכת בורא מאורי האש היות ולא מבדילים בבית ואם יעבור הלילה בטלה ברכה זו, או שכל אחד יברך בביתו על נר של אבוקה ולא על אור חשמל, וראיתי בספר שאלות ותשובות שרבים הם המתירים לברך על אור החשמל בורא מאורי האש כמובן שלכתחילה ראוי לברך על אבוקה וכמו שכתב השלחן ערוך סימן רח"צ ב' ומבואר גם במגן אברהם שלכתחילה יש להבדיל על נר שעוה אבל במקרה הנ"ל ברצוני לדעת מה עדיף על מה?

יצחק חכם

יו"ר הנהלת ביהכנ"ס הגדול

### תשובה:

בספר שערים המצוינים בהלכה[^23] כתב שהמחזה אברהם והנחלת שמעון וספר מאורי האש מתירים לברך על אור החשמל, ברכת בורא מאורי האש, אלא שבמנורה כדה (מאט) שאין רואים דרכה את גוף השלהבת, נמסר בשם הגאון ר' חיים עוזר גרודזינסקי זצ"ל שאין לברך ברכת בורא מאורי האש2[^24], ולכן בשעת הדחק כשקשה למצוא גפרורים וקיים חשש שמא ישכחו חלק מהקהל לברך בורא מאורי האש יש לסמוך על הגדולים הנ"ל ולהתיר לברך על אור החשמל בורא מאורי האש.

### שאלה:

כידוע ישנם ב' טעמים לכסוי-החלות בשעת קדוש בשבת, א. כדי שהפת לא יראה בושתו שאין מקדשין עליו אלא על היין. ב. זכר למן שהיה מונח בקופסא, טל מלמעלה וטל מלמטה, כך גם החלות חייבות להיות מונחות בין ב' מפות, מפה תחת החלות ומפה על גביהן. יעויין בשלחן ערוך סימן רע"א סעיף ט'. ובמשנה ברורה שם ס"ק מ"א. ונראה לחדש, שקיים הבדל למעשה בין שני הטעמים, והוא באופן שהכסוי עשוי מניילון שקוף, שלפי הטעם הראשון אין לכסות בו, משום שהפת יראה בבושתו, מה שאין כן לפי הטעם השני אפשר להשתמש גם בכסוי שקוף, שהרי גם הטל היה שקוף אלא שמתקשה אני למה דוקא בשבת יש לנו להניח כסוי על החלות לפי הטעם השני שהוא מטעם זכר למן. ולמה לא נעשה זכר למן בכל ימות החול שהרי כל יום ירד מן בכסוי הטל?

ח. א. ב. מלומדי דף היומי חולון.

### תשובה

על שאלה זו עמד כבר בספר אשל אברהם אורח חיים, ותירץ שעיקר ברכת השפע והמזונות מושפעים מן השבת כמובא בספרים הקדושים, ולכן צוונו חז"ל לכסות את החלות של שבת זכר למן שהיה מונח בקופסא.

וכתבו הספרים הקדושים שאמירת פרשת המן בכל יום, סגולה היא לפרנסה.

אצלו עיקר אלא טפל, אינו ממלא בזה את חובתו, אלא חייב הוא לקבוע עתים לתורה ובשום אופן לא יבטל את הזמן הקבוע לו ללמוד, אבל אם הוא לומד, רק בזמן שמתפנה הוא מכל עניניו ואין לו מה לעשות, מראה בכך, שאין התורה חשובה אצלו, וכך כתבו התוס' בסנהדרין שאף אדם שעוסק בתורה ישאלו אותו לעתיד לבא האם קבע עתים לתורה. כי לא די בכך שלומד אלא צריך שיהיה לו קביעות ללימוד ואסור לבטל מקביעותו.

(זכרון משה)

### שאלה

א. כשנמצאים בשבת בצבא, וחום גדול שורר בשדה, ואין מספיק מים לשתיה, האם מותר להחזיר 3 בקבוקים ריקים לחנות שק"ם, ולקבל תמורתם בקבוק גזוז, או שהדבר אסור?

ב. בצבא נהוג שכל חייל מקבל לכבוד שבת במקום חלה, פרוסת לחם חתוכה עטופה בשקית ניילון סגורה, האם יכולה היא לשמש בתור לחם משנה?

ישראל זיכרמן.

### תשובה

א. מקח וממכר בשבת אסור[^25]. ואפי' כשקונים ומשלמים בשוה כסף כגון בקבוקים ריקים, הרי זה בכלל מקח וממכר האסור בשבת.

אפשר לבקש בקבוק גזוז ולהשאיר משכון על הגזוז, כגון למשכן2[^26] תעודה או חפץ וכדומה ולפדותו בימי החול.

אולם להשאיר את הבקבוקים במקום משכון נראה שאסור, כיון שהבקבוקים לא יחזרו לקונה והם ישארו כבר חלוטים למוכר, ואם כן הם משמשים תשלום ולא משכון[^27].

ב. בענין הלחם משנה, בהרבה ארצות נהוג שמוכרים לחם שחתכו את כולו, במכונת חיתוך, לפרוסות, כשהוא עטוף בניילון, ודנו בספרי שאלות ותשובות אם לחם כזה כשר ללחם משנה, המסקנא היא שאין הוא כשר ללחם משנה, א"כ כל-שכן שאי אפשר לצרף פרוסת לחם בלבד ללחם-משנה.

אלא שבמקום שאי אפשר להשיג שני לחמים שלמים, מוטב לברך על שני חצאים מאשר לברך על לחם אחד.

\* \* \* 

מקח וממכר נאסר גם בסימן של"ט משנ"ב כ"ג כ"ד ט"ו

# "אוהב ה' שערי ציון" שערים המצויינים בהלכה

## שכח להבדיל ביקנה"ז ונזכר בליל ג' כיצד יבדיל?

### שאלה

מעשה באחד ששכח להבדיל במוצאי שבת שחל בו יום טוב, ולא אמר יקנה"ז, כי אם קידוש של יום טוב. וגם לא הבדיל במוצאי יום טוב, ומצא יין בליל ג' (שעדיין יכול להבדיל על השבת, עד סוף יום ג' כמבואר בסימן רצ"ט ו')

כיצד יבדיל, האם יאמר: "ברוך המבדיל בין קודש לקודש" כשם שהיה צריך להבדיל בצאת השבת, או שמא יאמר: "ברוך המבדיל בין קודש לחול", כי כעת כבר עבר הקודש ושייך להבדיל בין קודש לחול.

### תשובה

לכאורה היה נראה דמבדיל בין קודש לחול, דומיא דתפילת תשלומים, שהבא להשלים במוצאי שבת תפלת מנחה של שבת מתפלל שתיים של חול כיון שכעת יום חול הוא והוא משלים לפי מטבע של תפילה השייכת כעת, כמבואר בסימן ק"ח ח'.

אולם אין הדבר דומה, דמי שהחסיר תפלת מנחה בשבת, חסר לו תפילה, ויכול להשלים תפילה תמורת התפילה שהחסיר, ולכן משלים את התפילה במטבע של עכשיו. משא"כ בהבדלה שהי"ת הבדיל בין קודש לקודש ועל כן צריך הוא לברך על הבדלה זו, ואיך יאמר ברוך המבדיל בין קודש לחול בו בשעה שלא היתה הבדלה כזו והרי הוא דובר שקרים.

ולכאורה מצינו בבאו"ה שנסתפק בכעין ספק כזה רק בצורה הפוכה. וז"ל בסימן רצ"ט ו' ד"ה ולקבל.

מי שמתענה ב' ימים וב' לילות קודם ר"ה... ומבדיל בליל ג' ואירע בו ר"ה, כתב המג"א דיבדיל על כוס אחד, ויקדש על כוס אחר, ולא יעשה שניהם על כוס אחד, דאין אומרים ב' קדושות על כוס אחד. וכו' ולענ"ד יש לעיין בעיקר הענין טובא, אם יכול עתה לעשות הבדלה. דהאיך יסיים, עתה בברכה, ברוך המבדיל בין קודש לחול, אחרי שעתה הוא קודש.

(ולסיים עתה בין קודש לקודש, גם כן לא יתכן, כמו ביו"ט שחל במוצ"ש, אחרי שזו הבדלה הוא על של ימי החול) וכמו דאמרינן בגמ' ק"ו דאין להבדיל רק עד יום ג', משום דאח"כ כבר עבר שבת קודש שעבר... ועל כן אין לומר המבדיל בין קודש לחול, דכבר עבר הקודש, ואם כן ה"נ בעניננו איך יאמר המבדיל בין קודש לחול, כיון דעתה הוא קודש, וכבר עברו ימי החול וצע"ג עכ"ל. ולכאורה ה"ה בעניננו אין לו תקנה מכח טענות הפוכות.

דאיך יאמר ברוך המבדיל בין קודש לקודש דכבר עבר הקודש, ואיך יאמר המבדיל בין קודש לחול, אחרי שזו הבדלה בין קודש לקודש. וכך אמר גיסי הגר"ח קניבסקי שליט"א.

והצעתי הדברים לפני מו"ח הגאון רי"ש אלישיב שליט"א והשיב לי דיבדיל ברוך המבדיל בין קודש לחול ונמוקו עמו.

דהנה מבואר בשו"ע סימן תרפ"א מדליקין נר חנוכה בבית הכנסת קודם הבדלה. והוסיף הרמ"א וכ"ש בביתו שמדליק ואח"כ מבדיל.

וכתב שם המשנ"ב ב' דאף דמצות הבדלה תדירה, מ"מ כל מה דנוכל לאחר לצאת מן השבת עדיף טפי. יעו"ש והקשה המט"מ איך יתכן דבר זה שמאחרין הבדלה משום אפיקי יומא, הא בהדליק נר חנוכה מראה שהוא חול\!

והשיב על כך הא"ר: נ"ל דלא קשה מידי דהא בכל מוצאי שבת מברכים בורא מאורי האש אף שהדליק קודם הבדלה, וגם נוהגים להדליק תמיד נרות קודם הבדלה, אלא ודאי מכל מקום יש עדיין ריח קדושות נשמת שבת עד הבדלה על הכוס, עכ"ל והוסיף מו"ח שיש תוקף רב להארה זו של שבת דהרי חז"ל אסרו לאכול קודם שמבדיל ואף שכבר עשה מלאכות רבות. אם כן גם בעניננו מאחר ועדיין נמשכת קדושת השבת עד סוף יום ג' אם כן שייך לומר ברוך המבדיל בין קודש לחול כיון שקיימת גם הבדלה כזו ולא רק הבדלה בין קודש לקודש היתה בשבת זו אלא כל עוד לא הבדיל עדיין ריח קדושת השבת נמשכת וצריך להבדיל בין הקודש לחול.

ובפרט שהשדי חמד (ח"ז עמוד 341\) מערכת הבדלה הביא מהבית יהודה (רצ"ט) שאם שכח להבדיל במוצאי יו"ט, יכול להבדיל כל ימי השבוע אם כן יכול להבדיל בנוסח ברוך המבדיל בין קודש לחול מצד הבדלת היום טוב. (ויעוין משנ"ב רצ"ט ט"ז, ובשעה"צ ל', ובשערי תשובה תצ"א) ואם כבר הבדיל לאחר יום טוב, יצא ידי חובת הבדלת השבת.

## האם מותר למסור בשבת כרטיס הזמנה לחתונה או קבלות צדקה?

## האם מותר בשבת לשטוף כלים לצורך השבת הבאה?

### שאלה 

א. נסתפקתי האם קיים חשש איסור למסור לידיד בשבת כרטיס הזמנה לחתונה משום איסור הכנה משבת לחול, או שמא מכיון ששמחת חתן וכלה מצוה היא הרי ההזמנה לצורך של מצוה ומותרת.

ב. האם מותר לגבאי בית הכנסת למסור בשבת למתפללים קבלות על תרומות שנתרמו בימות החול האם יש בזה איסור של טלטול מוקצה.

ג. האם מותר בשבת לשטוף כלים שהשתמשו בהם בבית הכנסת לקידוש כדי שיהיו נקיים לשבת הבאה כי שמא דוקא להכין בשבת לצורך חול הוא שאסור אבל לצורך שבת הבאה מותר?

לוי יצחק הרניק, חולון.

### תשובה

א. איסור הכנה משבת לחול נאמר אפילו כשהוא לצורך מצוה, ראיה לכך מהמבואר במשנה ברורה (סימן תק"ג א'). שאסור להעלות ביום טוב ראשון יין מהמרתף לבית, לצורך קידוש של יום טוב שני, דשמא יום טוב ראשון קודש, ויום טוב שני חול הוא, ואסור להכין מיום טוב לחול.

מוכח שגם לצורך מצוה אסור להכין מיום טוב לחול, שהרי הקידוש ביום טוב שני מצוה הוא, ובכל זאת אסור להכין יין לצורך זה, ולכן אין להתיר מסירת כרטיס הזמנה בשבת מחמת המצוה שבדבר, אלא ששמענו מגדול אחד שליט"א להתיר למסור ההזמנה מסיבה אחרת, והיא משום שהמוסר כרטיס הזמנה לחתונה לחברו כונתו היא גם בין השאר לגרום לו קורת רוח, ולהראות לו אהבה ואחוה, ובהרבה מקרים שולחים כרטיסי הזמנה לידידים אפילו כשברור שלא ישתתפו בחתונה, וזאת כדי להראות כלפיהם אחוה וקירבה ולכן אין בזה משום מכין בשבת לחול, מאחר וקורת הרוח היא צורך שבת עצמה, וכרטיס ההזמנה אינו משמש רק כהכנה לימות החול גרידא.

ב. קבלת-צדקה יש בהם חשש של "מוקצה", לא מבעיא ביחס לגבאי שכלפיו הקבלה משמשת כראיה שהתרומה שקבל הגיעה למטרתה, והכספים לא נאבדו או נעלמו בדרך, והקבלה דומה לקבלה-מסחרית, שהיא בכלל: "מוקצה מחמת חיסרון כיס" אלא אפילו ביחס לתורם, יתכן שהקבלה "מוקצה" היא, מאחר ואין למקבל כל שימוש בה ואף על פי שהקבלה ראויה ל"צור על פי צלוחיתו" אין נוהגים בימינו להשתמש בקבלות בתור פקק של בקבוק, ומסתבר גם שמסירת קבלות בשבת דומה ל"עובדין דחול".

ג. שטיפת כלים בשבת לצורך השבת הבאה אסורה וכן שנינו בתוספתא מסכת שבת פרק כ"ד: "מצילין מיום טוב לשבת, אבל לא משבת לשבת אחרת".

(המשך מעמוד 3\) לאחר שחזרנו וישבנו בכרכרה שאלתי את הרב מה פשר השמחה הגדולה בשעה שקפץ מעל הכרכרה. השיב לו הרב ראה כיצד פרע לנו הקב"ה בשכר שהיינו שלוחי מצוה במצוה נדירה מאוד שאינה שכיחה כלל יכולנו לעבור את כל חיינו מבלי לזכות לעמוד בנסיון במצוות לא תעשה זו שנזדמנה לנו זה עתה, וע"כ שמחתי הגדולה.

והוסיף החת"ס כבר עברו ארבעים שנה מאז מעשה זה ולא נזדמנה לי מצוה נדירה מעין זו ששמח בה רבי, והנה עתה זימנו לי מן השמים נסיון של רבית ומתי יכולתי לקיים הלכה למעשה לעמוד בנסיון ברבית כה יקרה וחשובה וזו שמחתי מעין השמחה ששמח בה רבינו.

# "אוהב ה' שערי ציון" שערים המצויינים בהלכה

## לקראת התחלת מחזור חדש של לימוד "ההלכה היומית" נציע כמה שאלות לחידוד ולחיבוב המצוה

### שאלות:

 א. מתי יתכן שאדם שהתפלל בר"ח כהלכה, ואמר בכל שלושת התפילות יעלה ויבוא, ובכ"ז, נכון, ...שיתפלל עוד כעשר פעמים שמו"ע ויזכיר בכל תפילה יעלה ויבוא.

ב. אדם שלא התפלל במשך השבת כי היה עסוק בהצלת נפשות ונתפנה בסוף יום השבת, האם יתפלל מוסף או מנחה?

ג. אדם שלא קידש ביום השבת מאחר והיה חולה ונתאפשר לו לקדש בסוף השבת בין השמשות (לפני צאת השבת) האם יקדש אז בשם ובמלכות?

### תשובות:

א. מי שהיה חולה או תפוס בכלא ולא היה המקום נקי, כשיצא יתפלל כל התפילות שהפסיד... ואם יצא מהתפיסה בר"ח מזכיר בכולם "יעלה ויבוא", וטוב שיתנה ויאמר, אם אני חייב להתפלל הרי זה לחובתי, ואם לאו הרי זו לנדבה. (שו"ע ק"ח ה' ומשנ"ב י"ח י"ט).

ב. יתפלל מוסף, דמנחה יש לה תשלומים בערבית, משא"כ במוסף. ובספר דגול מרבבה חולק על כך (משנ"ב רפ"ו י"ג).

ג. אם לא התפלל, יקדש בשם ובמלכות (כמבואר בשעה"צ רע"א מ"ז).

# "אוהב ה' שערי ציון" \- שערים המצויינים בהלכה

## אדר הראשון, או אדר ראשון.

## אדר השני או אדר שני.

### שאלה:

כיצד מכנין את אדר א', האם אדר הראשון בהא הידיעה, או אדר ראשון? וכיצד מכנין את אדר ב', האם אדר השני בהא הידיעה, או אדר שני?

הדבר נוגע להכרזה בשבת מברכין החודש, ולכתיבת כתובה. ולגט.

האם מכריזין ראש חודש אדר הראשון יהיה ביום (השלישי וביום הרביעי, בשנה זו) או ראש חדש אדר ראשון וכיצד מכריזין על אדר ב', אדר השני, בהא הידיעה, או אדר שני בלי הא הידיעה. ואותו ספק נוגע לכתיבת הכתובה ולגט.

### תשובה:

בשלחן ערוך אבן העזר קכ"ו ו' נאמר: "אם השנה מעוברת יכתוב באדר ראשון לירח אדר ראשון. ובשני יכתוב לירח אדר השני".

לכאורה מבואר בדבריו דיש הבדל בין אדר א' לאדר ב' שאדר א' כותבים אדר ראשון, ואילו אדר ב' כותבים אדר השני.

אך החלקת מחוקק שם ס"ק כ"א כתב: בסדר הגט של ר"י מינץ כתוב: אדר הראשון, בהא הידיעה, כמו אדר השני. וכן הוא בהגהת מנהגים ועיין בב"ח גם הבאר היטב העתיק את דברי החלקת מחוקק. ללא כחולק על דבריו. ויתכן שכוונת החלקת מחוקק היא לומר שגם כוונת מרן בעל השלחן ערוך כך. אלא דלא דייק לכתוב את ה' הידיעה.

גם הטור כתב אדר הראשון אדר השני, גם בנחלת שבעה סימן ד' נאמר: "יכתוב בראשון אדר הראשון ובשני אדר השני, טור".

ולא נאמר בדבריו שהשלחן ערוך חולק, אלא סתם כדברי הטור והחלקת מחוקק דאין הבדל בין אדר א' לאדר ב' ובשניהם יש לכתוב בהא הידיעה אדר הראשון אדר השני.

וסיים: יש לכתחילה ליזהר בין בב"ה (בבית הכנסת) בין בשטרות להזכיר אדר הראשון כדעת הב"ח. עכ"ל.

נמצא לכאורה דיש להכריז בבית הכנסת בין באדר א' ובין באדר ב' בהא הידיעה. אדר הראשון אדר השני. כמבואר בטור, בחלקת מחוקק, במהר"י מינץ, במנהגים ובב"ח ובנחלת שבעה. 

אך המשנ"ב תכז ג' כתב וז"ל:

וה"ה כשמברכים החודש בבית הכנסת. ומסקנת האחרונים דהנכון לפרש בשניהם, באדר ראשון יכתוב אדר ראשון, ובשני אדר השני עכ"ל וצ"ע. גם הש"ך ביור"ד ר"כ י"ז כתב: כשמברכין החדש, אדר א' יש לומר אדר ראשון.

חידה: באיזה הלכה דנים בד' חלקי שו"ע?

תשובה: עניני אדר ראשון ואדר שני וסתם אדר מי הוא כדלהלן.

א. באור"ח סי' תכ"ז נאמר וז"ל כשמעברין השנה כותבין באדר ראשון אדר סתם. ובשני אדר שני, ויעויין גם בסי' נ"ה י'

ב. ביור"ד סי' ר"כ ח', אמר עד ר"ח אדר עד ר"ח אדר ראשון ויעו"ש בש"ך.

ג. בחו"מ סימן מ"ג כ"ח נכתב אדר סתם הוי כמו שכתוב אדר ראשון

ד. באבהע"ז קכ"ו ו' אם השנה מעוברת יכתוב באדר ראשון לירח אדר ראשון ובשני יכתוב לירח אדר השני.

# "אוהב ה' שערי ציון" \- שערים המצויינים בהלכה

## למכור בנזין לנהג האומר שיסע בו בשבת

שאלה: נהג שהגיע לתחנת דלק לפני כניסת השבת, וביקש למלאת לו את המיכל כולו בבנזין, כדי שיוכל לנסוע בו בשבת לטיול, האם מותר למכור לו בנזין?

### תשובה:

נאמר במסכת שביעית פ"ה מ"ח. בית הלל מתירים (למכור פרה חורשת בשביעית) מפני שהוא יכול לשחטה. (ואעפ"י שדמי חורשת הם יותר מדמי שחוטה, אפילו הכי תלינן לקולא. והדבר דומה למוכר בשר כשר למומר לע"ז, דלא חשדינן שמא יבשלו בחלב. תפארת ישראל) וכולן, בפירוש אסורים. כלומר אם פירש שרוצה לחרוש בפרה בשביעית, אסור למכרה לו. ואם כן גם בעניננו כך, מאחר ופירש שרוצה לנסוע בשבת בבנזין זה, אסור. וכך כתוב בבנין ציון ט"ו וז"ל: היכא דלא יעשה ודאי איסור על ידנו, ליכא משום "לפני עור" אם אפשר לו לעשות איסור שלא על ידינו. אבל בתבע במפורש לאיסור, אסור גם בכי האי גונא משום מסייע ידי עוברי עבירה... וליתן למומר נבילות בידו, כל שאינו תובע בפירוש לאכול מותר, עכ"ל. מדבריו למדנו שאם תובע במפורש לאיסור, גם כשיכול להשיג נבילה במקום אחר, אסור למכור לו. וכך כתוב באגרות משה או"ח ס"ב וז"ל: "לשלוח סחורה למחללי שבת בערב שבת באופן שודאי יעבוד בשבת, אסור". לאור זאת אסור למכור בנזין לנהג המצהיר במפורש שיסע בו בשבת.

ובאופן כזה שברור לנו שהשלטונות ישללו את הרשיון מבעל התחנה אם לא ימכור למחללי שבת, אפשר להקל ולמכור לו, על סמך דברי מהרי"ל דסקין בקונטרס אחרון שכתב, אם ראובן מאלץ את שמעון לתת לו דבר איסור, ומאיים שאם לא יתן לו, יזיק את נכסיו, מותר לשמעון לתת לו. אם כן גם בעניננו כך, שאם הנהג יתבע את בעל התחנה לפני השלטונות וישללו לו פרנסתו, מותר למכור לו, ויאמר בעל תחנת הדלק לנהג: אחי, אל תחלל את השבת, ומאחר וכל ישראל ערבים זה לזה, אומר אני לך "לקראת שבת לכו ונלכה כי היא מקור הברכה" והשבת מתנה טובה היא, והיא מנוחת אהבה ונדבה. ואני מוכר לך את הבנזין כדי לא להנזק. ובדברים אלו פקעה הערבות, ושוב אין עלי איסור למכור לך\!

סדרן בחברת מוניות אם מזמינים אצלו בערב שבת נסיעה בשבת, יסרב, אלא אם כן הנסיעה היא לפקוח נפש. ואם אינה לפקוח נפש, אל ישלח נהג לנסיעה זו, ואפילו כשהסדרן ינזק ואפילו כשהנהג עצמו אינו משמר שבת, אבל סוף סוף הוא מכשיל אותו מבלי שאנוס על כך.

# "אוהב ה' שערי ציון" \- שערים המצויינים בהלכה

## להפסיק באמצע תפילת שמו"ע, כדי שהרופא לא יחלל שבת

שאלה: חולה שהתחיל להתפלל "שמונה עשרה" של מנחה בערב שבת לפני השקיעה, ובא רופא לבדקו ולקבוע אבחנת המחלה, והיה אם החולה ימשיך בתפלה, ימתין הרופא ויבדקנו לאחר השקיעה בתחלת השבת ויחלל שבת ויכתוב בגללו, ויש להסתפק אולי כדאי שהחולה יפסיק מתפילתו כדי שהרופא יבדקנו מבעוד יום ולא יחלל שבת מחמתו.

תשובה: אם הרופא יכתוב בשבת בהיתר מחמת פקוח נפש, אין לחולה להפסיק מתפלתו שהרי לא מכשילו, ואם הרופא יכתוב דברים מיותרים בגלל שאינו שומר שבת, גם בזה לא יפסיק החולה מתפלתו, מאחר, ואין אומרים לאדם חטא כדי שיזכה חברך, מה שיש להסתפק הוא כשהרופא שומר שבת, אך יכתוב ויחלל שבת מתוך טעות ובשגגה, כי סובר שכל מה שכותבים לחולים בימות החול, כותבים גם בשבת.

והנה נאמר במשנ"ב (סימן צ' ס"ק פ"ד) אם תינוק טינף צואה בבית הכנסת, באמצע התפילה, ואחרים עומדים שם ומתפללים ואינם יודעים מזה, אם אי אפשר להודיעם בענין אחר אלא בדיבור, מותר להפסיק בדיבור להצילם מאיסור תורה, דמוטב שיעשה הוא איסור קל דהיינו איסור דרבנן להפסיק בתפילה, משיעשו אחרים איסור תורה להתפלל במקום מטונף. עכ"ל ולכאורה גם בעניננו כך, מוטב שיפסיק בתפילה, משיכשל הרופא בשוגג בכתיבה מיותרת בשבת.

אך מו"ח שליט"א לא הסכים לדברנו, ואמר דבתינוק שטינף את ביהכנ"ס, מאחר שנפסק דמוטב שיעשה הוא איסור קל משיעשו אחרים איסור חמור, ממילא אין זה הפסק, דמתעסק בצרכי תפילה, משא"כ לשוחח עם רופא, דהוי היסח דעת גמור מהתפילה, והפסק חמור הוא שאינו קשור לתפילה, והרי אין החולה מכשיל בידים את הרופא, לכן אל יפסיק. ויעויין או"ח בסימן קכ"ח ג' שהפרמ"ג סובר דאפשר דחכמים העמידו דבריהם במקום מצות נשיאת כפיים ואל יפסיק כהן מתפילתו לברכת כהנים. ולדבריו נראה דה"ה בעניננו אל יפסיק בתפילה כדי למנוע את הרופא מכתיבה מיותרת בשבת. ועוד שהערוך השלחן סימן צ' ל"א כתב: ויש מי שמתיר בצואה להפסיק בדיבור ולא נראה לי... עכ"ל נמצא שכל היסוד להפסיק בתפילה נפל לדבריו ולכן נראה שאל יפסיק. אך יכול החולה לקצר קצת מתפלתו כדי להשאיר זמן לרופא, וכגון שיחסיר מאמצע הברכות איזה דבר שאינו מעיקר ענין הברכה וכמבואר בבא"ה קי"ט ד"ה וצ"ע דאולי מותר ג"כ לומר הביננו, יעוין סימן ק"י סעיף א'.

# "אוהב ה' שערי ציון" \- שערים המצויינים בהלכה

## להוביל ע"י נכרי, נכה בשבת לביהכנ"ס, עם מטריה

שאלה: האם מותר להוביל נכה בשבת על ידי פיליפיני (במקום שיש בו עירוב) בעגלה לבית כנסת, כשהגשם יורד, במטריה כדי שהנכה לא ירטב ויחלה.

תשובה: ז"ל ה"מכתם לדוד" (להגאון ר' דוד פרדו בעל "חסדי דוד") תשובה א'. אומברילה (מטריה) לא מבעיא דלפותחה אסור, אלא אף בפתוחה ועומדת מערב שבת, אסור לנשאה בידו בין בשבת בין ביו"ט. אך בזאת נאות להם להתיר האמירה לגוי לנושאה עליהם להגן כנ"ל דהוי ליה שבות דשבות ושרי במקום פסידא או צערא דגופה כמבואר בסימן ש"ז. ואף שיש חולקים (והיא שיטת הנוב"י. מ"ת ל') כדאי הם המתירים לסמוך עליהם עכ"ל.

דברי המכתם לדוד מובאים בשערי תשובה שא' ה'. וגם סיים דע"י עכו"ם מותר. ויעוין גם באו"ה שט"ו ח' ד"ה טפח. יעו"ש.

יש לצרף לזה את שיטת החזו"א הסובר דהאיסור הוא רק מצד עובדין דחול. יעוין באו"ח נ"ב, וז"ל: "ומינכר (במטריה) בו עובדא דחול וגורם פרצה... וזה יותר חמור מאיסור פרטי ליחיד". אמנם גם עובדין דחול אסור לומר לנכרי לעשותו כגון לפנות קופות כמבואר בסימן של"ג ג' ויעו"ש במשנ"ב י"א דבמקום פסידא מותרת האמירה לעכו"ם משמע דבלי פסידא אסור. וכך משמע מהמשנב שי"ג נ"ו ומבאו"ה רנ"ב ד' (מבית אומן) אך בעניננו כשיש בזה מצוה וצורך חולה, יש להקל. כשגם הנכרי נהנה מהמטריה שמסוככת גם עליו דנחשב שעושה את הדבר לצרכו.

אמנם נאמר בשו"ע רע"ו ג' אם אומר הישראל לעבדו לילך עמו והדליקו נר אף שגם הם צריכים לו אין זה לצורך הא"י כיון שעיקר ההליכה בשביל ישראל. שאני הכא דגם הנכרי רוצה לצאת מן הבית ומה שמביא את הנכה לבית הכנסת זה גם טובה עבור הנכרי שבנתיים מטייל ברחוב יש להקל.

אמנם יש אולי לחוש מצד פרצה, אבל כשניכר שהמוביל הוא פיליפיני והמקום הוא פסידא ותורם לבריאות הנכה יש מקום להקל וכנ"ל. "ויעוין מלכים אמניך" פ"ז א', ויעוין שם פ"ו הערה כ"ז אם מותר לעבור על שבות דשבות לתפלה בציבור. ורצוי לקבוע מטריה בעגלת נכים מע"ש כדוגמת עגלת ילדים ותהי' פתוחה טפח.

## הכריז על בתו שנטרפה עליה דעתה בגלל שהלכה

## עם מטריה בשבת

מעשה באחד מגדולי עם ישראל שבתו יצאה בשבת עם מטריה, (היא סברה כנראה להקל) אביה ביקש ממנה שלא תעשה כך והיא עמדה על דעתה והמשיכה במעשיה, אביה חשש שילמדו ממעשיה, עמד והכריז ברבים: בתי נטרפה עליה דעתה, ולכן אל ילמדו ממנה ללכת עם מטריה בשבת\!

הדברים נוראים עד כמה קידש צדיק זה כבוד השי"ת ולא חס על כבוד בתו.

# "אוהב ה' שערי ציון" \- שערים המצויינים בהלכה

## להתפלל בשבת במקום שהשומר יפעיל דלת חשמלית וישנה דרך תחליפית

שאלה: קבוצת מתפללים מ... ביקשה וקבלה אישור להתפלל בבית כנסת צבאי, באחד הבסיסים הקרובים, וזאת בעקבות שריפת בית כנסת שהיתה בשכונה. מעז יצא מתוק, וזכו המתפללים, לזכות חיילים רבים להתפלל בציבור ולשמוע קריאת התורה, בשבתות וחגים ותקיעות בימים הנוראים.

לפני כשנתיים התקינו בכניסה לבסיס שער חשמלי, המופעל על ידי זקיף. קורה פעמים רבות שהזקיף רואה את המתפללים מתקרבים והוא מיזמת עצמו מפעיל את השער החשמלי כדי שהמתפללים יוכלו להכנס דרכו. יש לציין שישנה אפשרות להולכי רגל להכנס בכניסה צדדית. יש להסתפק אם מותר למתפללים לבא ולהתפלל במחנה הצבאי, כי בזה הם גורמים לו לחלל שבת בשגגה, כי הזקיף חושב שלא מתאים למתפללים להכנס בדרך צדדית.

תשובה: צריכים להשתדל שהזקיף לא יפעיל את השער החשמלי, ואם לא ניתן, אסור להתפלל שם. כי עוברים על איסור לפני עוור לא תתן מכשול.

ולכן גם אם יכנסו בדרך הצדדית, בכל זאת הם מכשילים את הזקיף בחילול שבת וגדולה מזו כתב האגרו"מ או"ח ח"ג סימן מ"ג בדבר הנופשים בהרים, שבקשו לארגן מקום תפילה באולם גדול, אך ידוע שבעל הבית היהודי יכבה את החשמל אחר התפילה. כתב: ודאי אסור לעשות מנין זה, כי במקום שידוע שישראל יכבה אסור לפני עור. ואף שעושה עבירות נוספות לאין מספר בלעדי כבוי זה, בכל זאת אסור, כי על כבוי זה לא היה עובר, וכך בעניננו.

אך צ"ע כאשר אין למתפללים מקום אחר לשמוע קול שופר, האם יכנסו למחנה הצבאי למרות שהם גורמים לחייל לחלל יו"ט.

ומסתבר דאין בזה "לפני עוור" מהתורה, מאחר והם לא נותנים לחייל כל דבר איסור ומכשול, והוא מיזמת עצמו בשוגג פותח להם שער. ועוד דמבואר במהרי"ל דסקין בקונטרס אחרון קמ"ה דלאו דלפני עוור אם הלה אנסו בממון דשרי, ואפילו משום תקנתא דרבנן לא חיישינן ללפני עוור, מהא דריש כתובות דפריך ולדרוש להו דאונס שרי, והרי מכשילים את ההגמון בעריות, אלא ודאי שאין אדם חייב להפסיק, תקנת חכמים בשביל חטאו של האחר האונסו על כך. ויש לדון אם בעניננו שייך זה שהרי החייל מתוך טעות ושגגה מפעיל את החשמל.

אור היום, אין צריך לחזור ולברך, כי מסתמא דעתו של אדם, לפטור בברכה זו, עד שינת הלילה שלאחריו, והמברך בבוקר שנית (או שומע מאחרים, ומכוין לצאת מהם) לא הפסיד. (כמבואר במשנ"ב סימן מ"ז כ"ט)

## אמירת תהילים בחדר אטום כשילדים עשו צרכיהם

א. ילדים שעשו צרכיהם בחדר אטום, אם כיסו היטב את העביט, ולא מרגישים ריח רע, מותר לומר בחדר תהלים וכל דבר שבקדושת וכמו כן, ילד שעשה צרכיו בתוך ממ"ט. כמבואר באו"ח ע"ו א. 

ב. אם כיסו את העביט ועדיין ריח רע נודף ממנו, אפשר להתיז מי בושם וכדומה. המבטל את הריח הרע, ומותר אז לומר תהלים וכל דבר שבקדושה כמבואר בכף החיים ע"ט כ.

ג. כשאי אפשר לבטל את הריח, יעמיד מחיצה גבוהה עשרה טפחים, מהארץ, וחוצצת את החדר מכותל לכותל, ובשעת הדחק מספיק כשהמחיצה סותמת רוב רוחב החדר) ואם הריח הרע אינו מורגש מעבר המחיצה מותר לומר שם דברים שבקדושה. ומחיצה זו יעשה מערב שבת וכמבואר בסימן ע"ט ב. ובסימן פ"ז משנ"ב ט. ובאו"ה ד"ה מותר. ובפתיחה לסימן ע"ט.

ד. אין לו במה לעשות מחיצה, ירחיק ד' אמות ממקום שכלה הריח, ושם יאמר דברים שבקדושה. כמבואר בסימן ע"ט א.

ה. הטילו מי רגלים בדלי, אסור לקרות תהלים כנגדם, עד שיטיל לתוכו רביעית מים, כנגד כל הטלה. מי רגלים הנמצאים בעביט המיוחד להן חייבים לכסותן. אם ריח רע נודף מהן, יש לרבות עליהן מים לבטל הסרחון או לעשות כנ"ל בסעיפין ב' ג' ד' כמבואר בסימן ע"ז.

## גלוח הזקן מעש"ק כדי להמנע מלגלחו בשבת

### שאלה:

מציל מיחידת חלוץ ארצית (יחצ"א) שתפקידו לטהר אנשים שנפגעו מאירוע חל"כ (חומר לחימה כימי), ובשעת הטיהור, עליו ללבוש מסכה אטומה, לחלוטין, שאם לא כן הוא מסכן חייו. ולשם כך עליו לגלח זקנו בסם וכדומה. האם יתגלח מלפני השבת, כדי למנוע את הצורך לחלל שבת באירוע חל"כ בשבת ח"ו.

### תשובה:

אל יגלח זקנו מערב שבת, מאחר ולא בטוח שהתקפה כימית תארע, וכלנו תקוה שהשי"ת ישמרנו בעתיד כשם שהצילנו עד עתה ואם ח"ו יווצר מצב שיצטרך לחבוש מסכה, יתגלח. כי פקוח נפש דוחה שבת.

## בירך המפיל ונשמעה צפירה

### שאלה:

א. בירך המפיל ולא הספיק להרדם עד שנשמעה אזעקה, האם מותר לומר תהלים, או שמא הוי הפסק בין המפיל לשינה.

ב. בירך המפיל ונשמעו אזעקות טרם נרדם, ושוב לא יכול להרדם וחשקה נפשו לעסוק בתורה, אך יכול לבלוע כדור שינה ויישן, האם עליו לעשות כך כדי שברכת המפיל לא תהיה לבטלה? 

ג. הוצרך ללוות אשתו היולדת לבית חולים בעיר אחרת האם יאמר תפלת הדרך אחר המפיל?

### תשובה:

א. מותר לומר פרקי התהלים שבסדר קריאת שמע שעל המטה. והם: "יושב בסתר", "ה' מה רבו צרי", "אשרי כל ירא ה". דהרי שנינו בשו"ע סימן רל"ט שאם קרא ק"ש ולא יכול להרדם, חוזר וקורא כמה פעמים עד שישתקע בשינה ואינם הפסק כיון דהוי משום שמירה.

ב. אינו חייב לבלוע סם שינה. מכיון שאפשר לסמוך על הסוברים ש"המפיל" היא ברכה על טבעו של עולם, ומאחר שבירך והלך לישון, דומה למש"כ הריטב"א דהנוטל ידיו לסעודה ובירך, ונמלך מלאכול אין הברכה לבטלה. ויעויין בבאו"ה רל"ט. ד"ה סמוך ובדר"א תל"ב ב' שגם בענייננו כך. ולכן למצוה רבה יחשב לו כשיקום ממטתו ויעסוק בתורה.

ג. בשערים המצויינים בהלכה ע"א ב' כתב, דאם יצא לנקביו אחר המפיל, מברך אשר יצר ולא חושש משום הפסק. ושמענו שהחזון איש חלק. ובעניננו מאחר והסיח דעתו ויצא ממטתו ונסע, הרי ברכת המפיל בין כך מופסקת, מותר לו לומר תפלת הדרך. לכו"ע.

## מזמור צ"א ו' "מדבר באופל יהלך מקטב ישוד צהריים"

המלבי"ם באור המילות: קטב \- כמו קטב מרירי, אהי קטבך שאול (הושע י"ג) אויר ארסי הממית. ומעשה בתלמידי חכמים שעסקו בתורה בצוותא בבית כנסת, ונשמעה אזעקה, החליטו לא לעזוב את בית המדרש ואמרו ז' פעמים יושב בסתר. כשם שאמרו בני ישראל בהקיפם את יריחו והשי"ת הפיל לפניהם את החומה, כן יפלו כל שונאינו עם טיליהם על פניהם ארצה.

# "אוהב ה' שערי ציון" \- שערים המצויינים בהלכה

## חידה נאה בשם מהר"י ברונא ששאלו בפורים

שאלה: בלקט יושר (ח"א או"ח עמוד ק"ג ענין ד') נאמר (בקצת שנוי לשון) היה מנהגו של בעל תרומת הדשן, לזמן אליו כל הבחורים ומקצת בעלי בתים, ביום הראשון של שבועות, ובאחרון של פסח, ובפורים כשאכלו סעודתם... וכשישבו ליד השלחן אמר להם חודו חידתי:

האיך מצינו שתרנגולת פרחה על האילן והפילה ממנו תפוח, ונפסקה הלכה שהתפוח אסור, ואם אח"כ הטילה ביצה, התפוח עם הביצה מותרים באכילה, הכיצד?

וזה פתרונו: כגון שהפילה התפוח בין השמשות של ערב שבת, ואסור לאכלו בשבת, כמבואר בשו"ע שכ"ב ג' "פירות שנשרו מן האילן בשבת אסורים בו ביום" ותפוח זה גם הוא אסור שמא בשעת נפילתו כבר נכנסה השבת, אבל כשהטילה אחר כך ביצה, נתברר למפרע שודאי יום הוא \- כמבואר במסכת ביצה דף ז'. שתרנגולת מטילה ביצה רק ביום, נמצא ששניהם מותרים, עד כאן החידה הנפלאה. (יעוין מהר"י ברונא (סימן קמ"ט).

שאלה בעקבות החידה: כידוע אשה שילדה בן בין השמשות, מלים אותו מספק ביום השמיני שלמחרת, כי שמא כבר היה לילה בשעה שנולד. מה הדין אם תרנגולת הטילה ביצה לאחר הלידה האם יתברר מכך שהלידה היתה ביום וימולו אותו ביום השמיני מן היום? 

בשאלה דומה אפשר להסתפק.

היעב"ץ במגדול עוז כתב שטבע היונה היא לא לקטוף עלה בשבת כי "יונה מצאה בו מנוח" מה דינו של אדם שטעה ביער ולא יודע מתי שבת, שכידוע מספק אסור לו לעשות מלאכה בכל הימים (כמבואר בסימן שד"מ) אם ראה יונה קוטפת עלה האם מותר לו לעשות ביום זה מלאכה?

### תשובה:

יתכן שאי אפשר לסמוך על הטלת הביצה משום שנאמר שם במסכת ביצה למאי נ"מ שתרנגולת מטילה ביצה רק ביום? משיבה הגמ' לגבי בדק בקנה של תרנגולת מערב יום טוב ולא מצא בה ביצה ולמחרת השכים (קודם עלות השחר) ומצא בה ביצה מותרת. דודאי נולדה מערב יום טוב. שואלת הגמרא: והלא בדק? מתרצת הגמרא אימר לא בדק יפה יפה. ואפילו בדק יפה, אימר יצתה רובה וחזרה הואי". ואם כן גם בעניננו יש לחשוש שמא יצתה רובה וחזרה, וכשהטילה את הביצה כבר היה לילה, אלא דרש"י שם כתב דהיא מילתא דלא שכיחא ואם כן אולי לגבי קביעת יום הברית שהוא דאורייתא חוששים לדבר דלא שכיחא וצ"ע. ויש גם לחוש שבימנו אולי נשתנה הטבע ובפרט שהם מטילות גם בלילה ע"י שמאירים להם אור היום. ובדבר השאלה השני יתכן שאפשר לסמוך על כך וצ"ע

[^1]:  \[1\] אמנם במסכת שבת דף ק"ז נאמר לא יאמר אדם לחבירו לשכור לו פועלים, והגמרא ביארה שהכוונה לחבר נכרי, אולם כבר ציין הגליון הש"ס לעיין ברש"י סוכה ל"ט, דמשמע דחבר היינו חבר ישראל. וכך כתב המג"א בסימן ת"ק ג' דהג"א דייק מלשון חבירו דהכוונה לישראל ולא לעכו"ם

[^2]:   כמבואר במשנ"ב רס"ג כ"א דישראל המצוה לחבירו להדליק יברך המדליק. ואעפ"י שבדרך זו תפסיד האשה את הברכה, בכל זאת עצם מצות ההדלקה בבית במקום סעודה עדיפה.

[^3]:  לדעת מרן בעל השו"ע בסימן רס"ג ח' שכתב: ב' או ג' בעלי בתים האוכלים במקום אחד, רק אחד יברך. וכאן בעניננו גם לדעת הרמ"א, המדליקה תברך, ותוציא בברכתה גם את הנרות של האורחים. 

[^4]:  אך צריכה לקבל רשות לאכול משל בית החולים.

[^5]:  ועיין מג"א רס"ג כ' שכתב: אבל במקום שמשתמשים לצורך אכילה, אפילו אחר רשאי לברך, כמו שכתב בסעיף ו' (ומג"א ס"ק ט"ו) שכתוב שם: מה שנוהגים מקצת נשים כשהיא ליל הטבילה, והמקוה סמוכה לבית הכנסת, ואינם רוצים לילך לביתם שלא יטנפו, ולכן מדליקים נרות שלהם בבית הכנסת של נשים דהוא מרתיפו של השמש שמא חשיב צרכי סעודה למשוך יין בלילה. וכך כתב שו"ע הגרש"ז רס"ג י"א. ועיין שבט הלוי ח"ג כ"ד, ובמהרי"ל נ"ג.

[^6]:   והרי שיטת הרמ"א רס"ג ח' דאפשר לברך על תוספת שמחה זו, והרי מקיימת מצוה גם כשמדליקה לאחרים.

[^7]:  

[^8]:  

[^9]:  סימן רע"ב.

[^10]:  יתכן שבכה"ג במקומות שאין נחשים מצויים ולא מורגש שהיין הפיג טעמו גם הבאו"ה יסכים משום שלא גרע מיין מגתו שטעמו לא חזק יותר מהמגולה.

[^11]:   (א) סימן מ"ו הוצאת פריימן ירושלים תרצ"ד. ;

[^12]:   (ב) וכעין שנאמר בברכות דף יב. דהקשו חז"ל לקבוע שיאמרו עשרת הדברות בכל יום, ולא קבעוה מפני תרעומת המינים. ופירש"י: כדי שלא יאמרו המינים לעמי הארץ שאין שאר התורה אמת, שהרי אין קוראים בכל יום אלא עשרת הדברות שאמר הקב"ה ושמענו מפיו בסיני. וכן הוא בירושלמי, ברכות א', ה'. שלא יהיו אומרים, אלו לבדן ניתנו למשה בסיני.

[^13]:  

[^14]:  (א) בשאלה זו דן "שרגא המאיר" ח"ה נ"א וז"ל.

[^15]:  . סימן קפ"ג משנ"ב כ'. וכך משמע גם מהמשנ"ב סימן רע"א ע"ח.

[^16]:  באופן זה חסר לו רק המעלה של מגביהו מהקרקע או מהשלחן טפח.

[^17]:   כמבואר בשערי תשובה אורח חיים סימן ש"א סעיף קטן ה'.

[^18]:  שם ודוקא כשיש עירוב אבל במקום שאין בו עירוב אסור לצאת מן הדין כמבואר בסימן שט"ו בביאור הלכה ד"ה אהל.

[^19]:  שכתב עגלות של תינוקות שיש עליהן סוכה הנמתחת ונקפלת מותר למותחה ולקפלה אע"ג שעושה גג ומחיצות וגם כוונתו לצל ויש בגגה טפח, כיון שהסוכה קבועה בעגלה ועשויה לנטותה ולקפלה חשיב כדלת הסובבת על ציריה.

[^20]:  כ"כ בשו"ת מהרי"א אסאד סימן נ', ובשו"ת פרי השדה ח"ג א', ובשו"ת בית שערים נ', ובית ישראל סימן כ'.

[^21]:  ויעויין שו"ת בנין ציון שדן אם מותר לילך לרופא בשבת עם חולה שאין בו סכנה כשיודעים שיכתוב בשבת תרופות בשעה שאין סכנה.

[^22]:  ושמענו מגדול אחד, שמסתבר שמצוה זו של "ויד תהי' לך" נאמרה שעל הצבור ועל  קציני הצבא מוטלת החובה לייחד מקום ליציאה, אף למי רגליים, הרי בין כך נתבטלה מצוה זו, והיחיד לא יוכל לתקן זאת. בזה שהוא יוצא חוץ למחנה. לכן בשעה שהקור גדול ואי אפשר לצאת חוץ למחנה והוא צורך גדול אפשר אולי להתיר במי רגליים אם הוא מצב כזה שאין מקום מיוחד למי רגליים חוץ למחנה.

[^23]:  סימן צ"ו י'.

[^24]:   ושמענו מגדול אחד שליט"א שמפקפק על דבר זה וסובר שאפילו על נורה כהה אפשר לברך בורא מאורי האש, ודוקא בפנס שיש בו נקבים, כמבואר במשנה ברורה רח"צ ל"ז אין לברך דהאור נראה חלש ולא בנורה כהה שעשויה באופן מיוחד להאיר.

[^25]:  . או"ח ש"ז ג

[^26]:  שבת קמ"ח "אם אין מאמינו מניח טליתו אצלו".

[^27]:  יעוין שיטה מקובצת כתובות דף ז'. על מה שנאמר שם שאפשר לתת לאשה מטלטלים בתור משכון על כתובתה, ותמהו הראשונים שם הרי אסור לקנות קנין בשבת ואיך מותר להקנות לה משכון, ותירצו דלא הקנו לה את המשכון בהקנאה גמורה, אלא כדי שתהא דעתה סומכת בכך לפי שעה וכדתנן שבת קמ"ח, אם אינו מאמינו מניח טליתו אצלו, ולכן אסור למשכן את הבקבוקים כיון שהם לא ניתנים לפי שעה ובתור סמיכות דעת אלא בתור הקנאה גמורה.
